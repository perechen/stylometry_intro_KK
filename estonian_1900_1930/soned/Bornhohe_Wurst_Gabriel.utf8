vürst Gabriel ehk Pirita kloostri viimsed päevad. E. Bornhöhe (Eduard Brunberg'i) ajaloolik jutustus suurest Liivi sõjast (1558-1583). Tallinnas. Trükitud G. Pihlaka kuluga.
1. Junker Hansu äpardus. See oli kena, soe suvine päev Lõikuse kuu hakatusel 1576. Armsalt ja rahuliselt säras päike Harju maa üle, aga maakoha pilt, mida päikese ja soojuse kiired läbipaistva kuldse uduga katsivad, ei olnud südant rõõmustav ega silmi meelitav. Umbrohu ja ohakatega kaetud põllud, ära põletatud mõisade ja külade ahervarred - need olivad maakoha tähtsamad tundemärgid. Rikas ja rõõmus Harju maa oli 18 aastase sõja läbi suuremalt jaolt vaikseks kõrbeks muudetud, kus Sakslased ja Poolakad, venelased ja Rootslased aeg ajalt endise rikkuse riismeid taastamas käisivad. Maantee pääl, mis Tallinnast Paidesse viib ja sel ajal kõige viletsamas korras oli, sõitsivad neli ratsanikku, kõik noored mehed Saksa moodi riides ja silmanähtavalt hääs tujus. Kõige lustilikum oli üks nende seast, kelle jumekas, paraku ka pisut lollakas nägu tema tulipunaste juuste ja kihvadega võidu läikis. See noorsand ei andnud oma toreda täkule silmapilkugi rahu, lobises ja trallitas vahetpidamata, heitis väga rohkeste nalja ja naeris ise kõige valjemine oma nalja üle. Tema nägu oli selle parandamata kergemeele peegel, mis Liivi orduriigi mõisnikkusi ja kodanikkusi hirmsa sõja hädasid unustama ja venelasi sagedaste imestama pani. vana orduriik oli vene löökide all ära lagunenud, lugemata hulk inimesi tapetud, mõisad ja külad ära häävitatud, tuleviku taevas süsimusta kõuepilvetega kaetud - sest kõigest hoolimata elati kindlates linnades priskeste ja nii pea kui sõja kära pisut vaikis, tulivad ka mõisnikud linnadest lagedale maale tagasi ja pidasivad pulmi ning pidusid, nagu oleks orduaja rõõmus ja mureta põli jälle kätte jõudnud. Nüüd alles tuli selgeste nähtavale, kui määratumad need varandused olivad, mida Saksa mõisnikud 400 aasta jooksul maa pärisrahva verivaeva läbi kokku kogunud, nii et sõja äpardused ega pöörane priiskamine neid lõpetada ei suutnud. Üleüldise kergemeele kõrval oli aga punase pääga junkril rõõmuks veel iseäralikku põhjust. Tema mõisad olivad küll maatasa tehtud, isa ja vennad sõjas langenud, ema pääst nõdraks läinud - mis sest? Tema ise oli ikka veel suure varanduse peremees ja päälegi ilusa Agnes von Mönnikhuseni, rikka ja uhke Kuimetsa pärisherra tütre peigmees. Täna oli reede ja pühapäeval pidivad pulmad olema. "Pange tähele, sõbrad," hõiskas lustilik noormees, "et mina omas pulmas kaineid nägusid ei salli. Kes päikese loojaminemise ajal oma nime veel selgeste mäletab, selle päälagi teeb minu kannu põhjaga tutvust. Kõige päält olgu see sinule, Delvig, meelde tuletatud," pööras ta ennast ühe seltsimehe poole, kes teistest pisut tõsisem näis olevat. "Sina oled tuntud päänorutaja, ja päälegi oled sa ilusa Agnese pärast minu pääle kangeste kade. See teeb mulle haiget, aga ma ei või parata, et Agnes sind ei tahtnud." "Tasa, tasa, junker Hans von Risbiter," kostis Delvig pilkavalt naeratades. "võib küll olla, et Agnes von Mönnikhusen mind ei tahtnud, aga kas ta selle pärast sind nii väga himustab, on vähemast kahtlane. Esiotsa on ainult nii palju kindel, et Agnese isa sind oma väimeheks tahab võtta." "Selleks on tal ka põhjust," kiitis Risbiter. "See olin mina, kes oma käega Põltsamaal kuninga Magnuse riiginõuniku ja Mönnikhuseni verivaenlase Fahrensbach'i vangi võtsin." "Kange tegu, vana rauka sängist välja kiskuda!" pilkas Delvig. "Minu suur hagijas Diana oleks sellega vist veel paremine toime saanud." Need sõnad tegivad seltsimeestele tuska. "Ära puudu rüütli auu külge, Delvig," noomis junker Gilsen. "See, ei ole õige, Mönnikhuseni väimehe ja koera nime korraga suhu võtta," nurises junker Aderkas. "Paned sa mind oma koeraga kõrvu?" küsis Risbiter ähvardades. "Oh ei," naeratas Delvig, "ma pean oma Dianast nii suurt lugu, et teda - kellegi vastu ei vahetaks." "Kisud sa riidu?" hüüdis Risbiter. "Ära unusta, Delvig, et mul mõõk kaasas on!" "Siis tarvita seda parajal paigal!" kostis Delvig kärsitult. "Ma ütlen veel üks kord: oma Põltsamaa vägiteo pärast ei ole sa veel ammugi Agnes von Mönnikhuseni käe vääriline. See ei ole suur asi, paari saja mehega lahtise alevi kallale kippuda, naisi ja lapsi tappa ja seitsmekümne aastast vanameest vangi võtta. Oleks see vähemast kuningas Magnus ise olnud! Aga vaevalt oli üks kuri naljahammas hüüdnud: "venelased tulevad!" - sääl olid sina esimene taldu näitamas." "Pidin mina üksipäine vastu hakkama, kuna kõik teised plagama panivad?" "Mina ei pannud mitte plagama - seda tunnistab minu lõhki raiutud nägu. Aga see’p see meie õnnetus on, et üks oma süü ikka teise kaela ajab. venelased on ühes nõuus ja seisavad ühe käsu all, meie aga oleme alati lahus, igaüks püüab oma nahka päästa ja teisi kilbiks ette lükata. Nõnda läheme kõik hukka." "Sina ise oled kõige suurem venelaste kartja." "Ma kardan neid, sest et meie kõrkust tunnen. Meie oleme suured prassijad ja hooplejad, kuna vaenlane kaugel on, aga seisab ta häkitselt meie ees, siis poeme pakku. "Jookske, jookske!" - seda hüüet on venelased meie suust nii sagedaste kuulnud, et seda meie sõjahüüdeks arvavad." "Need on äraandja sõnad!" kärgatas Risbiter. "Kes tõtt räägib, on valelikkude ees ikka äraandja," kostis Delvig, kelle palge puna tõusma hakkas. "Kes on valelik?" "Esiteks on see valelik, kes tõtt ei salli, teiseks see, kes oma tuleva äiapapale ette luiskab, et ta tema verivaenlase sõjameeste keskelt välja kiskunud ja sääljuures tosina sõjamehi maha löönud, kolmandaks -" "Kolmandaks tulgu kõik maailma nuhtlused sinu kaela!) karjus Risbiter näost lõkendades ja kiskus mõõga välja. Sedasama tegivad teised, Delvig enese kaitsmiseks, Aderkas ja Gilsen riiu lahutamiseks. "Tohoo!" naljatas Aderkas, mõõka kaklejate vahele sirutades. "Kui nüüd juba päid lõhkuma hakkame, mis me siis pulmaõhtul peame tegema?) Lahutamine ei olnud raske, sest Delvig oli külmavereline ja Risbiter teadis väga hästi, et vastane jõu ning osavuse poolest temast kangem oli. Mõõgad pisteti tuppe, aga seltsiliste hää tuju oli tükiks ajaks rikutud. Risbiter andis hobusele kannuksid ja kihutas tüki maad teistest ette. Tee käänas järsku metsa tuka sisse. Korraga nägi Risbiter umbes saja sammu ma pääl üksikut rändajat, kes teda silmates teelt kõrvale astus ja puude vahele ära kadus. Risbiter oli riiu otsimise tujus ja armas õigusega, et üksik jalakäija, teda tema kui ratsanik üleliiga ei pruukinud karta, temale otse tuju parandamiseks käe alla oli juhtunud. Ta vaatas tagasi, kas seltsimehed ligidal, kihutas siis metsa sisse ja leidis rändaja varsi üles. See oli kõrge kasvuga noormees, kelle tugevaid liikmeid pikk talupoja ülikuub kattis. Pehme, laia äärega ja kõrge põhjaga kübar oli tal pääs, pika säärtega sõjamehe-saapad jalas. Tema ülikonnast ei võinud õieti aru saada, kas ta sõjamees, linna kodanik või talupoeg oli. Kangeste päivitanud näo vorm oli kenaste joonistatud, silmad mustad ja elavad. Käes kandis ta paksu keppi. Ratsamehe lähenemisel jäi ta rahuliselt seisma ja toetas ennast kepi najale. Risbiter tahtis hobuse rüsinal võõra mehe otsa ajada, aga see sasis, ilma et sammu oleks taganenud, tugeva käega valjastest kinni ja pani hobuse seisma. "Junker on vist pime, et uisapäisa inimese pääle ajab," ütles ta külmavereliselt. "Lase hobuse suu lahti!" müristas Risbiter. võõras sundis hobust sammu taganema ja lasi siis valjad lahti. "Miks sa teelt kõrvale läksid?" küsis Risbiter pisut tasasemalt. "Eks see ole talupoja kohus, et ta junkrit peab kartma. Päälegi ei või praegusel ajal kellegi näost näha, kas ta teeröövel on või mitte." "Küll ma sind õpetan, kuda sa mind pead kartma. Kohe kasi sinnapoole!" Risbiter näitas näpuga maantee poole. "Mul on teises küljes tegemist. Jumalaga, junker." võõras pööras junkrile selja ja tegi minekut. "Pea kinni! Hoi, sõbrad!" hüüdis Risbiter. Seltsimehed lähenesivad kiirelt ratsutades. "See on kahtlane inimene," seletas Risbiter, "vist vene salakuulaja. Me peame ta mõisa kaasa võtma." Noor talupoeg silmas uurivalt, aga ilma kõige vähema argtuseta uhkeid ratsamehi, kellede seltsi ta nii ootamata viisil oli sattunud. "Kes sa oled?" küsis Delvig. "Rootsi kuningas!" kostis võõras tõsiselt. Junkrid pidivad vastu tahtmist naeratama. "Ära nii palju naljata, talupoeg, sa võiksid seda kahetseda," hoiatas Delvig. "Kui ise teate, et mina talupoeg olen, miks te siis veel küsite?" ütles võõras õlasid kehitades. "Mis süül palju toriseda!" hüüdis Risbiter kärsitult. "Ma viskan talle silmukse kaela ja lasen teda enese järele traavida. Astu siia, talupoeg!" Risbiter tegi oheliku otsa sadula küljest lahti. Et aga talupoeg paigast liikuda ei tahtnud, siis ajas junker hobuse tema kõrva ja katsus silmust ta kaela ümber panna. Sel silmapilgul võttis talupoeg kepi hammaste vahele, sasis kahe käega junkre niuede ümbert kinni, kiskus ta sadulast välja, surus ta enese ette põlvili maha, kargas ise paar sammu tagasi, toetas selga paksu tamme vastu, tõmbas kepi sisse peidetud kahe teraga mõõga välja ja hüüdis: "Ärqe pange pahaks, junkrid, aga teie kaasa ma ei tule!" "Appi!" ägas Risbiter, kes surmahoopi oodates põlvili küürutama oli jäänud. Seltsimehed hoidsivad tema hirmunud hobust kinni. "Tõuse üles, vahva Risbiter," ütles Delvig pilkavalt. "Rüütlid ei võitle mitte kõhuli maas." Risbiter tõstis pääd ja piilus aralt ümberringi. Talupoega mitu sammu eemal puu najal nähes, kargas ta krapsti püsti, ronis hobuse selga ja karjus kui meeletu: "Ärge laske teda ära putkata! See on kardetav inimene, salakuulaja, venelane! Meie peame ta kaasa võtma, olgu elusalt või surnult!" Ratsanikud piirasivad talupoja sisse ja püüdsivad teda oma pikkade mõõkadega haavata; ainult Delvig hoidis tagasi, sest ta häbenes neljakesi üksiku jalamehe kallale kippuda. See jalamees oli aga imeosav vehkleja, kes ratsameeste pisted ja löögid nagu mängides kõrvale juhtis. Natukese aja pärast lendas Risbiteri käest mõõk kolisedes maha. Risbiter kiskus vandudes pika rauaga püstoli välja, aga ta oli viha pärast pool pime; pauk raksus küll, aga kuul läks sihist mööda. "See inimene on kurat ise!" karjus Risbiter ja tõmbas teise püstoli välja. Seekord sihtis ta hoolega. "Tohoo!" hüüdis korraga üks värske, hele hääl. "Kas teil häbi ei ole, noorherrad, neljakesi ühe jalamehe kallale kippuda?" Junkrid pöörasivad imestades päid ja nägivad kena, uhke näoga neidu, kes valge hobuse seljas ratsutas. Pisut eemal tulivad puude vahelt mitu teist ratsanikku nähtavale. Neiu paled õhetasivad kiirest sõidust, võib olla ka häbist, ja ta silmad läikisivad kentsakalt. "Preili von Mönnikhusen!" hüüdsivad junkrid ühest suust. Risbiter oleks peaaegu püstoli maha pillanud. "Sina siin, kallis Agnes!" kogeles ta magusas ehmatuses. "Kust see ime tuleb?" "Ratsutame isaga lusti," kostis Agnes lühidelt. "Sääl ta tuleb. Aga mis siin on juhtunud?" Risbiter ei leidnud kohe vastust, vaid pilgutas seltsimeestele kõrvuni punastades silmi. "Hansul oli pisuke äpardus," kostis Delvig tema eest. "Hakkas talupojaga rammu katsuma ja talupoeg puhus ta kogemata hobuse seljast maha. Seda häbiplekki tahtsime nüüd talupoja verega Risbiteri kilbi päält ära pesta." "Teie kukkusite hobuse seljast maha?" naeris Agnes, kuna Risbiter äraandja Delvigile meeleäraheitmisega silmi pilgutas. Rüütlipreili ja noor talupoeg vaatasivad korraga teine teise silmi; rüütlipreili silmist ei paistnud esiotsa muud kui kalk uudishimu, kuna talupoja pilk imestuse ja auupakkumisega neiu kena näo pääl viibis. vaheajal jõudis vana rüütel von Mönnikhusen ja temaga tosin teisi ratsamehi sinna. Mönnikhusen oli kõrge kasvuga, halli habeme ja väga uhke moega rüütel. Junkrid teretasivad teda auupaklikult. "Mis siin on?" küsis vanamees lühidelt. "Meie püüdsime vene salakuulaja kinni," kostis Risbiter kähku. "Salakuulaja!" kordas Agnes ilma tahtmata ja vaatas otsekui kahetsedes noore talupoja otsa. Ta pidas salakuulajaid kõige alatumateks inimesteks ilma pääl. Sel noorel mehel oli nii auus, rõõmus, julge nägu - kas see võis salakuulaja olla? "Kes sa oled?" küsis Mönnikhusen talupoja käest. "vaba mees," oli selle rahuline vastus. "Mis su nimi on?" "Gabriel." "Oled sa vene salakuulaja?" "Salakuulajad ei rända lausa päeva ajal mööda maanteesid." "Tema pelgus mind nähes tee päält ära," ütles Risbiter. "Ma nägin kohe, et ta mind kartis. Mikspärast pistsid sa minu eest putku, mikspärast värisesid sa minu ees, talupoeg?" "Ma ei pistnud sinu eest putku ega värise praegugi sinu ees," vastas Gabriel naeratades. "Seda on ta näidanud, et ta nii kergeste ei värise," ütles Delvig, "sest ta mängis Risbiteriga vurrkanni, hakkas üksipäine meie nelja ratsamehe vastu ja pani esimese hoobiga Risbiteri mõõga tantsima." "Delvig valetab, ma ise pillasin mõõga kogemata maha," vaidles Risbiter vastu. "Tasa!" ütles vana Mönnikhusen. "Teil on ühtepuhku teine teisega nägelemist. Mis sul siin tegemist oli?" pööras ta ennast Gabrieli poole. "Mis mees sa oled? Kus su kodupaik on?" "Ma olen sõjamees," vastas Gabriel. "Mu kodupaik on sääl, kus sõditakse. Praegu lähen ma Tallinna poole Rootslaste juurde sõjateenistust otsima." "Oled sa Saksa mees?" "Ma olen Sakste keskel üles kasvanud." Mönnikhusen jäi pisut mõtlema. Agnes hakkas ta käevarrest kinni ja sosistas temale midagi kõrva sisse. vana rüütel nikutas pääd ja ütles siis valjuste: "Sa ütlesid, et sa teenistust lähed otsima. Kas tahad minu teenistusesse astuda?" "Mina ei astu kellegi teenistusesse, keda ma ei tunne." Mönnikhusen naeratas pilkavalt. "Pean sulle oma nime nimetama? Hää küll, herra Gabriel, mina olen Kuimetsa pärisherra ja Liivi mõisameeste) päälik Kaspar von Mönnikhusen. On sul nüüd rohkem usaldust minu vastu?" "Teie nimi on kaugel tuntud, rüütel von Mönnikhusen," vastas Gabriel kergeste kummardades. "Siisgi ei taha ma Teid mitte teenida." "Miks mitte?" küsis Mönnikhusen kulmu kortsutades. "Ma ei soovi mõisameheks saada." "Pead sa ka meeles, et ma sind torni heita ehk siinsamas oksa tõmmata võin lasta?" "Teie võite üksnes minu surnukeha puu oksa riputada, aga mind torni heita või koguni oma sulaseks teha ei või Teie mitte. Teie olete ise sõjamees, rüütel Mönnikhusen, ja peaksite teadma, et õige sõjamees ennast ähvardustest ei tohi painutada lasta." Mönnikhuseni palge tõusis vihapuna. Jälle puutus Agnes salamahti ta käevarre külge. vana rüütel lõi pahaselt käega ja turtsus: "On sul nii suur himu nälga surra, siis mine Rootslaste juurde! Nemad ei jõua meilegi palka välja maksta, veel vähem sinusugusele. Tahad sa aga häid päivi näha ja külluses elada, siis tule minu juurde. Tugevaid ja julgeid poisaa võin mina igal ajal tarvitada. Täna õhtuni seisab Kuimetsa värav sinu ees lahti. Täna Jumalat, et ma pahas tujus ei ole, ja mõtle hoolega järele, enne kui omas suures rumaluses minu armuliku pakkumise tagasi lükkad." Nende sõnadega pööras Mönnikhusen hobust ja ratsutas kõige seltskonnaga maantee pääle tagasi. Agnes pööras korra pääd ja nägi, et Gabriel liikumata vana paiga pääl seisis ja otsekui kahetsedes tema järele vaatas. "Üks häbemata lurjus, see talupoeg!" torises Risbiter, kes enese neiu kõrva oli mahutanud. "Ma ei mõista, mikspärast sinu isa teda karistamata jättis." "Miks sa ise teda ei karistanud?" küsis Agnes naeratades. "Kas ma tohtisin sinu isa keelu vastu teha?" "Aga kui mina sind kässiksin, kas siis läheksid teda veel karistama?" "Kui sa seda otse himustad..." kogeles Risbiter kahvatades. "Preili Agnes," ütles Delvig, kes nende juttu oli kuulnud, "ärge saatke oma peigmeest palja kätega lõukoera suhu. Teie näete, et tal väetikesel mõõkagi ei ole." "Kus su mõõk on?" küsis Agnes kulmusid tõstes. "Risbiter on oma mõõga kõige sügavama auukartuse märgiks vaenlase jalge ette maha jätnud," hirvitas Delvig. "Junker Hans!" ütles Agnes pühalikult. "Teadke, et Agnes von Mönnikhusen oma kätt ialgi mõõgata mehele ei anna. Kuda võite Teie oma noorikut kaitsta, kui Teil eneselgi sõjariista ei ole?" "Kurat ja põrgu!" vandus Risbiter. "vaat', kuda inimene unustada võib! Pillasin mõõga kogemata maha ja unustasin sootumaks ära. See oli sinu enese süü, Agnes: sinu häkiline ilmumine ajas mu meele ja mõtted sassi. Ma tahaksin seda meest näha, kes sinu seltsis oma mõõka ja veel mõndagi muud ära ei unustaks! Kui aga hulgus teda veel varastanud ja pakku jooksnud ei ole!" "Ta seisab veel endisel paigal," ütles Agnes teist korda tagasi vaadates. "Kuule poiss!" hõikas Risbiter noort sulast, kes nende eel ratsutas. "Mine too mu mõõk säält ära!" "Ei, junker Hans," ütles Agnes kähku vahele, "Teie ise peate mõõga ära tooma." "Kui ilusti palud, ehk annab talupoeg ta hääga kätte," pilkas Delvig. "Lähme kolmekesi, mina aitan paluda," hüüdis Agnes vallatult naerdes. Nad pöörasivad ümber ja sõitsivad sinna tagasi, kus Gabriel ikka veel selga puu najale toetades seisis. Teised seltsilised olivad neist tüki maad ette jõudnud, nii et nende tagasiminekut peaaegu tähelegi ei pandud. "Tõsta mu mõõk üles ja anna siia!" käskis Risbiter upsakalt. "Sinu mõõk?" kostis Gabriel otsekui mõtetest ärgates ja lustilik naeratamine libises ta näo üle, kui ta nüüd alles haljast terast enese jalge ees nägi läikivat. "Kui su pruut sinu eest palub, siis annan mõõga kätte." "Kust Teie teate, et mina junkri pruut olen?" küsis Agues kergeste punastades. "Ma näen seda junkri suurest julgusest, mis muidu arusaamata oleks." "Ma lasen selle koera ilma armuta maha!" hüüdis Risbiter hambaid kiristades ja tõmbas püstoli välja. "Pidage, junker Hans!" ütles Agnes kahvatades. "Herra Gabriel, kui ma Teid palun mõõka üles tõsta..." Enne kui Agnes sai lõpetada, tõstis Gabriel mõõga üles ja andis ta viisakalt kummardades noore neiu kätte, üteldes: "Kõik tingimised on täidetud ja rahu tehtud. Junkri kätte ei julge ma mõõka anda, sest ta ei oska sõjariista käes pidada ja võiks enesele viga teha." Delvig pahvatas suure häälega naerma ja ka Agnes pidi vastu tahtmist naeratama. "Junker Hans, siin on Teie mõõk," ütles ta sõjariista peigmehe kätte andes. "Tänage mind ja püüdke tuleval korral osavam olla. Hääd teereisi, herra Gabriel!" "Jumalaga, preilil" Agnes andis hobusele häkiste piitsa ja kihutas tuhatnelja isa järele, Delvig ja Risbiter, kes näost punane kui keedetud vähk oli, tema kannul. ) Sel ajal väga pruugitav vandesõna. ) Ajaraamatute kirjutajad tunnistavad. et selleaegsed pulmad meie kodumaal arva ilma riiu ja verevalamiseta lõppesivad. ) Mõisameesteks nimetati.suure Liivi sõja ajal neid endise Liivi orduriigi mõisnikkusi ja nende sulaseid, kes salgakaupa pea Rootslasi, pea venelasi, Daanlasi või Poolakaid palga eest teenisivad, enamiste aga oma käe pääl kui õiged röövlid oma isamaad laastasivad. Mönnikhuseni käsu all seisav salk oli Kuimetsas kindlasse laagrisse asunud ja seisis nime poolt Rootsi kuninga teenistuses.
2. Metsameeste laagris. Gabriel pistis mõõga jälle kepi sisse, astus maantee pääle välja ja sammus mõttes Tallinna poole. Mõnesaja sammu pärast jäi ta seisatama ja vaatas tagasi. "Naljakas lugu!" ümises ta pääd raputades iseenese ette. "Ma ei saa aru, mis see on, aga üks asi takistab mu sammu, mul on tina taldade all, ma ei taha edasi minna. See vana habemik ütles, et tema värav täna õhtuni minu ees lahti seisab. Mis nõidus oli selle sõna sees, et see mind ühtepuhku mõtlema paneb? Tahan ma mõisameheks hakata? Ei, mul on liig rohkeste põhjust neid vihata ja põlata. Agnes von Mönnikhusen... Seda nime olen ma tänini vihas pidanud ja nüüd... See oli ju üks Mönnikhusen, kes Koluvere lahingus talupojad ära võitis ja minu vanaisa puu oksa lasi tõmmata. Üks Risbiter langes minu vanaisa käe läbi. Kui see selle junker Hansu isa oli, siis oleme temaga tasa. Rumal jõmpsikas, see junker Hans! Ma ei mõista, kuda Agnes von Mönnikhusen seda punaseharjalist poisikest... aga mis minul sellega asja? Mul on tõeste paremat teha, kui halbi junkri ja upsaka rüütlipreili pärast oma pääd murda. Läki Tallinna poole!" Gabriel sammus edasi, aga natukese aja pärast pidi ta jälle seisatama ja aru pidama. visa mõte ei tahtnud kunagi ta pääst lahkuda. "Hm! Nii väga suurt ruttu mul ei ole. Tallinn ei jookse minu eest ära. Kui ma homme sinna ei jõua, siis olen ülehomme sääl. Miks ei peaks ma pilku mõisameeste laagri pääle heitma? Kardan ma seda junkrit? Ei, ma tahan talle just näidata, et ma teda mitte ei karda." viimse mõttega kõiki kahtlust lõpetades, pööras Gabriel sedamaid ümber ja sammus tuldud teed mööda tagasi. Tunni aja pärast jõudis ta Kuimetsa laagri ette. Mõisameeste laager oli laialine telkide ja hoonete kogu, osalt mõisa õue, osalt ümberkaudse välja pääl. Terve laagri ja mõisa ümber käis palkidest ja mullast tehtud vall kahe väravaga ja mõne suurtükihauguga. Gabriel pääsis kerge vaevaga väravast sisse, sest vahid olivad joobnud ja ei pärinud tundmata talupoja käest muud, kui natukese õlle raha, mida Gabriel neile andis. Laagris vältas pidulik kära ja müra, sest nälginud mõisamehed olivad mõne päeva eest "Liivi kuninga" Magnuse asupaiga - Põltsamaa alevi kallale kippunud, kuna "kuningast" ennast sääl ei olnud, ja pärast rikka alevi paljaksriisumist rohke saagiga tagasi tulnud. See oli mõisameeste igapäevane käsikäik. Ümberkaudne maa oli nii paljaks tehtud, et nälg mehi nädalate laupa hulguma pani. Siis mindi "sõja" nimel kaugemale riisuma ja tapma. Oli sõjakäik õnneks läinud, siis sai saak kähku kõrist ja kõhust läbi lastud. Imelik maa, see Eesti maa! Kaheksateistkümmend aastat oli hirmus sõda kestnud, nii mitmed sõjaväed olivad siin riisumas ja tagastamas käinud, kõikide käsi oli kõikide vastu olnud - ja siisgi suutis see õnnetu pind veel kodurahva riismeid ja vaenlaste tuhandeid toita! Sel korral õitses laagris õlle ja toidukraami müüjate vili; nende seisukohtade ümber aelesivad, prassisivad, lobisesivad ja laulsivad mõisameeste salgad. Gabriel oli sõjamees ja sõjaga harjunud, aga see joobnud röövlite kari, kes tema kodumaa rasvast priiskas, pani ta südame siisgi vihast ja jälkusest paisuma. Ta tahtis juba ümber pöörata ja oma teed edasi minna, kui ta korraga selja tagant rasket kätt oma õla pääle tundis langevat. Järsku ümber pöörates nägi ta enese ees laia näoga sõjameest seisvat, kes temale täie õllekannu nina alla pistis: "Säh joo, külamees! Sa oled tubli poiss, kellest minu süda rõõmu tunneb. Nägin, kuda sa metsas neli junkrit hüppama panid." "Kas seesama oligi?" hüüti mitmest küljest. "Seesama neh!" tõendas laia näoga sõjamees. "Kahju, et ma oma silmaga ei näinud, kuda ta Risbiteri hobuse seljast maha pühkis. See nali on vähemast vaadi õlle vääriline." "Paras Risbiterile!" hüüdsivad häähed ümberringi ja igast küljest pakuti Gabrielile juua. Gabriel võttis pool tahtmata ühe kannu ja jõi. Nüüd ei pääsenud ta enam sõjameeste seltsist. Teda sunniti istuma ja näitama, "mis mees ta on." "Tänasest päevast saadik oleme sõbrad, olgu sa nii talupoeg, kui tahes," seletas üks seltsimees, Gabrieli kätt, mis õnneks mitte kõige õrnemate seast ei olnud, nagu pihide vahel pigistades. "Sa pead teadma, et meie hulgast keegi punase pääga junkrit ei salli. See on rumal jõmpsikas, kes enesest palju arvab.. Nagu ei oleks temasugusid enne nähtud! Kas näed seda kaltsus lakekaussi sääl?" - Rääkija näitas näpuga ühe seltsimehe pääle, kes kõhuli maas lamas ja segaste silmadega Gabrieli otsa vahtis. - "See on krahvide järeltulija ja kannab ise krahvi nime. Sarnatseid on meil palju." "Anna juua, siis ma kingin sulle oma nime," lällitas joodik. Mürisev naer kajas ümberringi vastuseks. "Hans Risbiter ei ole selle lapaka vääriline," kõneles Gabrieli uus sõber edasi. "Oma ülbuse, ihnuse ja häbemata nuuskimise eest oleks ta meie käest ammugi kibedat õpetust saanud, sest meie ei naljata niisuguste ülematega palju, kuid sest on kahju, et vana Mönnikhusen teda kaitseb ja temast koguni oma väimehe tahab teha. See lugu paneb iga auusa inimese vanduma. Kahju, et sina junkrit kõvemalt ei pigistanud, kui ta su käte vahel oli! Oleksid sa tema kõvera kaela veel enne pulmi ümber keeranud - vaat' see oleks esimene nali olnud!" "Mönnikhusen ei pidanud enne Risbiterist suurt lugu", seletas teine seltsimees, "aga sest saadik, kui Risbiter Põltsamaal vana Fahrensbachi vangi võttis ja Mönnikhuseni kätte tõi, on vanamees otsekui ümber muudetud. Nüüd on Risbiter mõisas esimene pailaps ja teeb tunahomme ilusa Agnesega pulmad." "Kas tunahomme on juba pulmad?" küsis Gabriel kohmetades. "Sest 'poleks viga, sest nagu vanameest tuntakse, saavad pulmad vähemast toredad olema, kus siis meiegi hääst lonksust ilma ei jää, kuid see on pagana lugu, et pulmas õiget peigmeest ei ole. Mis peigmees see on? Süda läigib, kui tema pääle vaatad. Oleksin mina preili von Mönnikhusen, ma ütleksin sarnatse peigmehele veel altari ees ei. Mis on tuikesel niisuguse punaseharjalise, tedretähelise, kõverjalgse vareksepojaga tegemist?" "Mis näost rääkida!" ütles käega lüües kolmas seltsimees, kes ise looduse poolt vähe kenaduse kaasavara oli saanud. "Nagu on Jumalast loodud nägu, aga see'p see on, et mees ise kuhugile ei kõlba. Loll nagu vasikas, alamate vastu upsakas ja tige, ülemate ees roomab kõhuli, kitsipung, jänespüks, valetamise ja hooplemise pääle esimene meister. Ühe sõnaga - lurjus. Sinu terviseks, talupoeg! Tubli poiss, et Hansule pükste pääle andsid!" Gabriel jõi ja kuulas hoolsa tähelepanemisega, mis teda ennast salamahti imestama pani, sõjameeste põhjamist junker Risbiteri kohta. Ta ei vihanud seda inimest, ta arvas teda ainult halbiks poisikeseks, aga siisgi täitis tähelepanek, et üksgi kiidusõna Risbiteri kohta tema kõrvu ei puutunud, Gabrieli südant imeliku rahulolemisega. Rüütel von Mönnikhusen oli oma kaasalistega juba enne Gabrieli tulekut mõisa tagasi jõudnud ja lõunalauale istunud. Pikk laud oli selle aja viisi järele toitude ja jookidega nii ülirohkeste kaetud, et meieaegseid inimesi küll vist kolm korda suurem hulk sest täis oleks saanud. viinakaarikad ja õllekannud olivad ühtepuhku liikumas, jutt ei vaikinud silmapilkugi. Delvig jutustas Risbiteri äpardust ja püüdis teda igapidi teiste ees naeruks teha. Risbiter katsus temale küll mehe moodi vastu anda ja lugu teisiti pöörata, aga näha oli, et suurem osa päältkuulajatest enam Delvigi kui teda uskusivad; neid oli vähe, kes Risbiteri pääle mitte kadedad ei olnud selle häbemata õnne pärast, et tema ilusa ja rikka Agnes von Mönnikhuseni omale pidi saama. Agnes oli mõttes ja vaatas sagedaste aknast välja õue pääle, kust sõjameeste kära selgeste üles kostis. Risbiter istus pruudi kõrval ja püüdis elava lobisemisega tema tähelepanemist Delvigi juttudest ja naljatamisest ära pöörata, leidis aga nii vähe vastust, et ta viimaks ise hoopis ära vaikis ja südametäiega pää purje pani. Pärast söömaaega sasis ta tuikudes Agnese käevarrest kinni ja talutas ta pool vägise söömasaali kõrval olevasse kambrisse. "Mis tembutamine see on?" algas ta siin raske keelega. "Mi-miks sa täna nii isemoodi oled? Sa ei räägi minuga sõna, ei vasta midagi - mis see kõik tähendab? Ka-kas sa mind enam ei armasta!" "Ma ei tea isegi," kostis Agnes mõttes. "Mis jutt see nüüd jälle on: sa ei tea isegi? Eks sa ole minu ki-kihlatud pruut! Sa pead mind armastama. Hans von Risbiter ei lase ennast mitte narrida, kas kuuled?" viimased sõnad kõlasivad nii ähvardavalt, et Agnes võõrastades üles vaatas. "Teie olete joobnud, junker," ütles ta kergeste punastades. "Laske mu käsi lahti!" Risbiter ei lasknud kätt mitte lahti, vaid langes korraga prantsatades neiu ette põlvili maha ja ütles nutuliselt: "Oh, ma olen üks õnnetu inimene, kõik on minu vastu! Anna andeks, pai kulla Agnes, kui sind pahandasin, aga mu hing on täis, ma ei või seda enam kannatada. See pagana Delvig k ihvtitab minu elu ära oma pilkamise ja valetamisega. Ma olen tema ees nagu rumal poiss, jänespüks, lorukapukas. Ütle, Agnes, kas sa usud seda, mis tema minu pääle luiskab?" "Tänini ei uskunud ma seda mitte," ütles Agnes tõsiselt. "Ära usu teda, Agnes! Tema on minu pääle hirmus kade ja püüab mind laimuga mustata. Kuda võin mina, kes oma käega Dietrich von Fahrensbach'i vaenlaste keskelt vangi võtsin, rumal poiss ja jänespüks olla? Ei, kulla Agnes, mina olen vapper mees ja targa mõistusega. Ma oleksin Delvigi kihvtise suu ammugi kinni sulgunud, aga ma ei raatsi kätt tema külge pista, sest ta on sinu sugulane." "Oh, selle pärast ei pruugi sa tema pääle armu heita," ütles Agnes naeratades. "Ei, Agnes," tõotas Risbiter pühalikult ja tõusis püsti, "ma tahan temaga kannatada, sinu ja sinu isa pärast. Mis ütleks sinu isa, kui ma tema õepojale viga teeksin? Täna ärritas ta mind tee pääl, nii et mul mõõk juba paljas oli, ma ei suutnud ennast enam valitseda ja tema väetikese lugu oleks vist halvaks läinud, poleks mitte teised vahele tulnud." "Kas sa siis nii osav vehkleja oled?" küsis Agnes kaheldes. "Mina olen Eesti maal kõige osavam vehkleja," kostis Risbiter alandlikult. "Aga kuda sulle metsas see äpardus juhtus?" "Missugune äpardus?" "Et - et sul mõõka käes ei olnud, kui mina sinna tulin." "Ah, sa räägid sest häbemata talupojast?" "Ta ütles ju, et ta vaba mees on." "Ja sina usud seda? Oh, Agnes, ära seda usu! Ülepää ära usu midagi, mis sulle ette luisatakse. See talupoeg oli vene salakuulaja, selle eest annan ma oma pää! Ma nägin seda tema näost ja tõukasin teda jalaga; sääljuures viskasin kogemata jalaga mõõgatupe üles ja mõõk kukkus maha." "Aga kuda see tuli, et sa ise hobuse seljast maha kukkusid!" "Kes sulle seda ütles?" "Delvig ütles seda sinu enese kuuldes." "Oh seda häbemata valevorsti! Mina ei pannud seda valet tähelegi, muidu oleksin temale mõõgateraga kohe sündsa vastuse andnud. Mina peaksin hobuse seljast maha kukkunud olema? Ei seda juhtu. Sa tead ju, kui osav ratsutaja mina olen. Oh Agnes, küll on minul sinu pärast võitlemist ja valu kannatamist! Kõik on minu pääle kadedad, kõik püüavad mind tõrvata ega hirmu kõige inetuma vale eest tagasi. Aga ükspuhas - tehku nad, mis tahavad, mina neid ei karda, nii kaua kui ma tean, et sina mind armastad. Anna mulle musu, Agnes." "Ei anna," ütles Agnes järsku ja kiskus enese Risbiteri käte vahelt lahti. "Mis see tähendab?" turtsus Risbiter. "Eks ma ei ole sinu kihlatud peigmees, miks sa mulle musu keelad? Sa pead mulle musu andma!" "Pärast pulmi!" kostis Agnes ja lippas naerdes kambrist välja. Pahas tujus läks Risbiter õue pääd lahutama. Telkide vahele astudes nägi ta määratu imestusega seda inimest, kes temale täna nii palju tuska teinud, sõjameeste seltsis istuvat. Risbiter oli loomu poolest argpüks, aga teatavalt on need viina mõju all kõige suuremad kisakõrid ja riiuotsijad. Gabrieli nähes süttis kõik junkri rindu korjatud viha korraga põlema. "Sina koer!" kärgatas ta Gabrieli pääle. "Kuda julged sa veel minu silma ette tulla? Mis sa otsid siit?" Pikkamisi pööras Gabriel pää käratseva junkri poole. "Näe, see on ju seesama pisuke junker, kes nii ilusti hundiratast lüüa mõistab," ütles ta hääs tujus. Sõjamehed naersivad., Junker Hans läks näost roheliseks. "Häbemata lurjus! Silmapilk tõuse püsti ja võta kübar maha, kui sa rüütliga räägid!" "Rüütliga ei ole mul praegu rääkimist," ütles Gabriel naeratades, "aga kui veike junkrike vanema inimesega räägib, siis võiks junkrike küll mütsi kergitada." Sõjameeste naer tunnistas, et nad Gabrieli vastusega rahul olivad. "Sulased!" karjus Risbiter viha pärast peaaegu nuttes, "võtke see koer kinni ja andke talle tallis sada hoopi vitsu!" Sulased ei liikunud paigast, vaid näitasivad junkrile hirvitades hambaid. Meeletumas vihas kiskus Risbiter mõõga välja ja kippus Gabrieli kallale. Gabriel targas kähku püsti, tõmbas pika ülikuue seljast ja seisis nüüd sõjamehe riides, läikiv mõõk käes, kohmetanud junkri ees. "vaatame, kelle nahk hoopide järele enam kiheleb," ütles ta ähvardades. Mõõgad kõlisesivad kokku. Mõisameestest ei astunud keegi vahele; nad vahtisivad uudishimuliselt vehklejate pääle ja südame põhjas soovis vist igaüks, et ülbe junker hästi valu saaks. võitlus ei kestnud kuigi kaua. Kahe, kolme löögi järele lendas Risbiteri käest mõõk kõrgesse, keeritas õhu sees mitu korda ringi ja kukkus alles tüki maad eemal mõisa akna alla maha. Tema järele vaadates langes Gabrieli pilk akna pääle ja trehvas siin teise pilguga kokku. Agnes seisis akna taga. Ta oli riidu hakatusest kuni otsani päält vaadanud. Gabriel oli kahevahel, kas ta õigeste näinud, et õnnelik naeratamine neiu roosiliste huulte ümber lehvis. Agnes jäi küll kohe jälle tõsiseks ja pööras näo kõrvale, aga tema naeratamisest jäi õnnestav kuma Gabrieli südamesse. Gabriel tundis, kuda kõik kenad voorused korraga tema rinnus aset võtsivad; heldus, lahkus, leplik meel ja üleüldine inimese-armastus paisutasivad tema karedat sõjamehe-südant. "Minge puhkama, junker!" noomis ta sõbralikult. "Tänaseks olete vahvust ja osavust küllalt näidanud. Teie mõõk on kõige viledam tantsija ilma pääl; oleks tal tiivad seljas, siis võiks teda linnuks arvata, nii ilusaste lendab ta läbi õhu. Kui teinekord võitlemise pääle välja lähete, siis võtke ikka õppinud linnupüüdja kaasa, muidu läheb mõõk Teie käest lendu ja Teie jääte omast ilma." Risbiter, kes minutiks kohmetult seisma oli jäänud, piilus nüüd ka pool tahtmata sinnapoole, kus ta oma sõjariista arvas olevat. Agnes seisis veel akna taga, kuid nüüd oli naeratamise kuma tema uhke näo päält täieste kadunud ja selle asemel veike kortsuke tema kulmude vahele asunud. Lähemal silmapilgul oli aknatagune tühi. Risbiteri põskedel vahetas kahvatus punaga. Ta ei julenud kellegi pääle vaadata, õigusega kõigi nägude pääl pilkavat naeratust näha kartes. "Sa oled oma kätt rüütli vastu üles tõsta julenud, seda pead sa kahetsema," ütles ta viimaks kogeledes, pööras jala päält ümber ja tõttas kiirel sammul minema. Sõjameeste naer kohas ta järele. Gabriel oli enesele kerge vaevaga ja ilma tahtmata hulga sõpru kaela sobitanud. Pool laagrit jooksis kokku, seda julget meest vahtima, kes vihatud Risbiterile õpetust oli andnud. Lahkumisest ei lastud teda juttugi teha ja - õigust ütelda - ta ei kippunud isegi üleliiga minema. Üks salahääl ta südames sundis teda paigale jääma.
3. Pruudi kahtlused. Laupäev oli pulmade ettevalmistamise päev. vana Mönnikhusen oli igapidi ja igas asjas vanameelne: tütre pulmas pidi kõik karva päält nõnda peetud saama, nagu see enne suure sõja hakatust, Liivi orduriigi kuldsel ajal olnud, ainult see maha arvatud, et pulmi mitte, nagu muidu enamiste, linnas ei peetud, vaid kodu mõisas. Kõik Harju maa mõisnikud olivad pulma kutsutud. Kõik ei võinud paraku tulla, sest mitmed olivad sõjas surma saanud, teised vangi viidud, kolmandad linnadesse pelgunud, neljandad mööda laia ilma kerjama läinud, aga mõned tulivad siisgi oma naeste ja sulastega ja kõige päält olivad kõik rüütlisugu mõisamehed ise pulmalised. Seda elu ja liikumist, seda uhkust ja toredust, seda üle kullatud viletsust, mis sel laupäeval Kuimetsa laagris näha oli! Rüütlid ja junkrid olivad toredas piduriides, kuldkettide ja sulgedega ehitud, nende hobuste riistad välkusivad päikese paistel, nende prouad ja preilid olivad pärliste, kulla ja kalli kividega nii raskeste kaetud, et ehete koorma all vaevalt jalal jäksasivad seista. Rüütliseisus näitas siin, et tema endisest suurest varandusest vähemast mõned läikivad riismed järele olivad jäänud. Pärast lõunat, kuna mõisas õhtuseks sööma- ja joomapiduks laialisi ettevalmistusi tehti, ratsutasivad kõik rüütlisugu meesterahvad pidulikult ehitud hobuste seljas laagrist välja ja kogusivad lageda välja pääl ühe vana mõisniku ümber, kes neile kõne pidas ja seda järgmiste sõnadega lõpetas: "Kõrged ja auulised rüütlisugu herrad ja junkrid! Meie armsa seltsimehe, vahva Hans von Risbiteri ja tema pruudi, ilusa ja viisaka preili Agnes von Mönnikhuseni auuks olete siia kokku tulnud; selle pärast palun Teid sõbralikult, et neid kristlikkust pulmi ristiinimeste viisil rahus ja rõõmus lõpetaksite. On kellegil teise vastu mõnda vana viha või vaenu, siis jäägu see siin paigus meelde tuletamata. Kes seda teha ja täita tahab, see tõstku kätt ja tõotagu sõna pidada." Kõik tõstsivad käed üles ja tõutasivad pulmas rahu pidada. Siis sõitsivad nad trummide ja pasunatega, püssa paugutades ja mõõku kõlistades laagrisse tagasi, otsekui oleksivad nad suure lahingu võitnud. Kaks korda ratsutasivad nad mõisa balkoni eest läbi, kus Agnes täies pruudi-ehtes teiste naesterahvaste keskel seisis ja ratsanikkude pääle vaatas. Siis jaotasivad kõik ratsanikud endid kahte salka, üks peigmehe, teine pruudi auuks, ja nooremad algasivad mõisa õue pääl võidumängu nüri odade ja plekist mõõkadega. Kõik sõjamehed ja sulased kogusivad mängijate ümber, kiitsivad valjuste neid', kes kõige suuremat rammu ja osavust näitasivad, ja pilkasivad kibedaste neid, kes endid võita lasksivad. Kõige valjemine kohas päältvaatajate naer, kui Hans von Risbiter, keda Delvig odapistmise pääle välja oli kutsunud, sadulast maha lendas. Seda nähes tõusis Agnes järsku üles ja läks balkoni päält ära. Teistest naesterahvastest ei läinud keegi ta järele, sest nende tähelepanemine oli põnevusega võidumängu pääle juhitud. Agnes tõttas üksipäine oma kambrisse, kus ta nõrkedes tooli pääle langes. Ta süda oli raske, pää segaseid mõtteid täis; tal oli üks ainuke selge tundmus: paha meel Hans von Risbiteri vastu. Agnes oli kui ilmasüüta laps valju isa ja õrna ema hoole all üles kasvanud. Ta ei tundnud seni muud häda ega õnnetust, kui seda, mis sõja läbi sündis; sõja häda tundis ta küll põhjalikult, sest ta oli just niisama vana kui suur Liivi sõda - 18 aastat. Kõige vähem tundis Agnes oma enese südant. Sel ajal ei olnud ju romaanide lugemine veel mitte rüütlipreilide harjunud ajaviide ja Agnes von Mönnikhusenile oli see uueaegne, odav ja hõlbus südameteaduse kursus 18 aastases vanaduses veel täieste tundmata asi. Agnes teadis nii palju, et neiud, kui nad umbes 20 aasta ümber vanaks saanud, vanemate tahtmist mööda mehele lähevad; tehtakse toredad pulmad ja siis sõidab noor abielupaar oma mõisa ja elab sääl lustilikult - kui aga sõda lubab. Koos elades pidi nõnda nimetatud armastus iseenesest tulema, ja see oli Agnese meelest üsna loomulik, sest tänini oli ta ju kõiki armastanud, kellega ta koos elas: isa, ema, surnud venda, sugulasi, oma hoidjaid, isa jahikoeri, tädi Mathilde valget kassi ja mitmetsugu sulgloomi. Junker Risbiter ei olnud näo poolest ilus, ei ka mitte üleliiga tark, aga isa ütles, et ta tubli noormees ja suure varanduse ainus pärija olla, kellele isa päälegi oma verivaenlase vangivõtmise eest suurt tänu võlgu oli. Igapidi oli Risbiter vähemast niisama hää, kui keegi teine kosilane, miks ei pidanud Agnes teda meheks vastu võtma? Pulmadega oleks Agnes hää meelega veel aega viitnud, sest ta ei raatsinud isast lahkuda, aga isa oli ju pulmapäeva ette määranud ja mis isa ütles, see pidi tõrkumata täidetud saama. vähemais asjus tegi vana Mönnikhusen hää meelega tütri tahtmist ja lasi ennast tema õrnast käest juhtida, aga meheleminemise asjus ei olnud Agnesele ialgi mõtet pähe tulnud, isa tahtmise vastu hakata. Nüüd aga märkas Agnes korraga, et abieluks ometigi enam vaja oli, kui isa tahtmist, ja ühtlasi tundis ta omas südames himu ärkavat, asja oma silmaga vaadata, aega viita, uurida. Ta aimas tumedaste, et ta Hans von Risbiteri ialgi ei võinud armastada ega temaga koos elades õnnelik olla; veel enam, ta tundis, et Risbiter temale otse vastu meelt oli. Nagu kõik naesterahvad, nõnda veeretas ka Agnes oma südame põhjas kõik süü meesterahva pääle. Ta ei uurinud neid tõelisi põhjusid, mis peigmeest tema meelest läilaks tegivad, vaid andis oma tundmusele maad ja see tundmus ütles: Hans on valelik, vilets hoopleja, näo poolest inetu, jõu poolest nõrk, ühe sõnaga mitte nii, kuda õige meesterahvas peab olema. Ma ei või tema pääle ialgi uhke olla ja tema ei või mind ialgi kaitsta. Mul ei ole enam mingisugust usaldust tema vastu, kuda võin ma siis tema tõotust uskuda, et ta mind õnnelikuks tahab teha? "Agnes!" hüüdis isa hääl ukse tagant. Agnes kargas kohkudes püsti, aga ta ei kostnud mitte kohe hüüdmise pääle. Esimest korda ärkas kangekaelsuse ja vastupanemise himu tema lapselikus südames. Mikspärast sundis isa teda vastu tahtmist mehele minema? Kentsakas lugu! Tänini ei olnud Agnesele kordagi meelde tulnud, et isa teda "sundis." Ja nüüd? Uks läks lahti ja vana Mönnikhusen pistis pää prao vahelt sisse. "Kuhu sa nii kauaks jääd, Agnes?" Agnes võitles iseenesega. Pidi ta välja rääkima, mis ta südant koormas, või suud pidama ja vaikselt kannatama, mis isa tema pääle pani? Rääkimise himu jäi võitjaks. "Kas ma tohin sinuga sõna rääkisa, isa?" küsis Agnes kartlikult. "Hohoo, millal sa seda siis mitte ei ole tohtinud?" kostis Mönnikhusen hääs tujus ja astus tuppa. "Mis sul on, tütrikene? Sa oled näost kahvatu, otsaesine kräsus, mokad vingus - mis see tähendab? On sind keegi pahandanud või mõtled sa nii sügavaste tuleva abielu murede pääle?" Agnes surus ennast nagu kaitsmist otsides isa rinna vastu ja ütles meelitades: "Ma olen rumal laps ega tea isegi, mis mul on. Mu pää on segane. Anna mulle hääd nõuu, pai isa." "Hääd nõuu? Mis mina vana sõjamees pitsidest ja paeladest tean? Ega sa muud nõuu ometigi ei taha." "On see sinu tõsine arvamine, isa, et noorel naesterahval, kes homme mehe abikaasaks peab saama, muud nõuu vaja ei ole, kui pitside ja paelade kohta?" küsis Agnes pisut kibedalt. "Noh, noh, võib ju ka olla, et sa oma pärliste ja kalli kividega -" "Isa!" hüüdis Agnes sarnatse häälega, mida Mönnikhusen tema suust esimest korda kuulis; ühtlasi pani vana rüütel imestuse ja ehmatusega tähele, et pisarad Agnese läikivaid silmi tumestasivad. "Taga parem!" hüüdis vanamees kohmetult ja põrkas koguni poole sammu tagasi, sest õige mehena kartis ta naesterahva pisaraid enam kui tuld. "Sul näib ju üsna tõsist asja südame pääl olevat. Säh sulle, nüüd hakkavad silmad koguni vett jooksma. Tule taevas appi, no mis nüüd pääle hakata? Oot', oot', ma kutsun kohe naesterahvad siia -" "Ära kutsu kedagi!" ütles Agnes kohkudes ja pühkis pisarad kähku ära. "Mul on sinuga üksipäine rääkimist, aga ma häbenen, ei leia hakatust." "Sa häbened ja ei leia hakatust? Parem kutsun ikka naesterahvad Ei, ei! Ma tahtsin sinu käest midagi küsida. Kas sa arvad… kas sa mõtled -" "Noh?" "Kas sa usud, et ... et junker Risbiter niisugune mees on, nagu näituseks sina oled,?" "Hoho!" naeris Mönnikhusen. "veider küsimine. Ega ta ometigi naesterahvas ei ole!" "Ma tahtsin ütelda: kas ta on nii vahva, nii auus, nii õiglane, nii hää -" "Noh, mis veel?" "Ühe sõnaga, kas ta on selle vääriline, Kaspar von Mönnikhuseni väimeheks saada?" lõpetas Agnes vahvaste. "Oi, oi, Agnes," imestas vana rüütel, "ma ei teadnudgi veel, et sina nii uhke oled. See on tõsi, meie sugukond on vana ja kõrge auu sees, sinu lihane onu, minu vend, oli piiskop ja valitsev vürst -" "Ma ei räägi meie sugukonnast," ütles Agnes ruttu vahele, "ma küsisin ainult, kas sa Risbiteri sinu enese vääriliseks arvad." "Kui ma ise teda oma väimeheks olen valinud, juba ta siis ka ikka selle suure auu vääriline on. või on sul selle kohta vahest midagi kahtlust?" "Mul ei ole veel aega olnud, teda ligemalt tundma õppida." "Seda parem. See ei ole ilmasgi hää, kui noor tütarlaps üht meesterahvast ligemalt tundma õpib." "Ka siis mitte, kui sest meesterahvast tema tulevane abikaas peab saama?" "Abielus on neil küllalt aega teine teist ligemalt tundma õppida." "Aga kui nad kahekesi kokku ei sünni, mis siis?" "Tüdruk, tüdruk, kust sa need imelikud mõtted võtad?" hüüdis vana rüütel pääd vangutades. "Niisugusid sõnu pole ma veel ühegi tütarlapse suust kuulnud. Kust sa seda tead, et teie kokku ei sünni? See on ju ometigi minu asi, sinule meest otsida, ja olen ma ühe leidnud, siis tähendab see, et teie väga hästi kokku sünnite. Ära mõtle, et mina inimesi ei tunne." "Kas sa siis Risbiteri tõeste nii hästi tunned?" küsis Agnes aralt, esimest korda isa sõnade kohta kahtlust tundes. "Miks ma teda ei tunne? Tema isaga olime hääd sõbrad, tema ise elab juba kolm kuud minu silma all ja on selle ajaga tähtsa teo ära teinud. Ma olen temale kõige suuremat tänu võlgu." "Aga mina ei ole temale mitte tänu võlgu," pani Agnes julgeste vastu. vana rüütel sügas kitsikuses kõrvatagust. Korraga hüüdis ta rõõmsa näoga, nagu oleks ta mõne hää mõtte leidnud: "Tont võtku mind, kui ma sest kõigest aru saan! Mis need jutud tähendavad? Mis sa tahtsid mulle ütelda?" Kitsikuses olemise kord oli nüüd Agnese käes. Ta ei leidnud kohe vastust, vaid lõi punastades silmad maha. "Haha, ma hakkan aimama, miks sa oma kalli peigmehe pääle tusane oled," naeris Mönnikhusen. "Sa oleksid hää meelega näinud, et tema teiste noorte meeste seas kõige tugevam ja osavam oleks olnud. Pai laps, ära üleliiga kurvasta. Pisukene äpardus võib igaühele juhtuda. Kui neiud kõiki neid noori mehi põlgaksivad, kes korra sadulast maha on lennanud, siis ei saaks nad ialgi mehele." "Aga kui ma mehele ei tahagi minna?" ütles Agnes järsku. Mönnikhusen pahvatas suure häälega naerma. "Sa ei tahagi mehele minna? Hahaha! Küll ma neid tüdrukuid tunnen! Arvasin sind teistest tütarlastest targema, otsekohesema olevat, aga nüüd ma näen, et kõik ühetaolised olete. Mõned preilid lasevad endid ju veel altari ees pooltundide kaupa paluda ja meelitada, enne kui jah ütlevad. Neitsilik häbi on hää ja kallis asi, aga igal asjal olgu oma mõõt." "Mina ei häbene ialgi tõtt rääkida," ütles Agnes uhkusega. "Tühi jutt, kõnekõlks! Miks sa siis tõtt ei räägi? Tahtsid mulle midagi tähtsat asja teada anda, aga siiamaani ei ole ma veel ühtgi tõsist sõna sinu suust kuulnud. Keeritad nagu kassikene palava pudru ümber. Ma näen, sul kipitab midagi südame pääl, muidugi mõni tühi asi, aga neitsilik häbi keelab sind, oma lihase isale nii palju usaldust näidata, et temale selget tõtt tunnistaksid. Eks ole õige, mu häbelik tütrike?" Agnese silmis oli isa esimeste sõnade juures iseäralik lõke välkuma hakanud. viimse küsimise pale kostis ta selge, kindla häälega: "Ma tahaksin, et pulmapäev kaugema aja pääle edasi lükatud saaks." Isa vahtis pärani silmil tütri otsa. Ta teadis, et tütril oma jagu kindlat tahtmist või "kangekaelsust" oli, millega ta, kui vaja, ka isa üle valitses, ja praegu oli Agnese nägu nii tõsine, tema pilk nii vali, et vahva rüütli süda rinnus silmapilguks värisema lõi. "Mikspärast?" küsis ta kohmetult. "Ma ei või seda seletada," vastas Agnes mõttes ja lõi silmad maha. Seda nähes tundis vana rüütel oma julgust ja meelekindlust tütri ees kohe jälle kasvavat, aga naljatada ei julenud ta siisgi veel mitte, vaid arvas tõsist, isalikku maanitsust vaja olevat. "Agnes, Agnes, mis sul arus on?" ütles ta noomivalt. "Sa nõuad täieste võimata asja ja ei tea isegi, mikspärast sa seda nõuad! Mõtle ometigi, mis see tähendab: pulmad on juba alganud, pidu valmistatud, võõrad kokku kutsutud - ja nüüd peaksin mina korraga piduliste ette astuma ja kuulutama: Minge kõik koju, teil ei ole siin midagi tegemist, sest pulmad on tuleva aja pääle edasi lükatud! Mis ütleksivad inimesed selle kohta? Kelle silma julgeksin mina siis veel vaadata? Ma oleksin ju igaveseks ajaks kõige Eesti maa rüütliseisuse ees teotatud ja naeruks tehtud. See ei oleks veel kõige suurem õnnetus, sest mina ei pruugi kellegi naeru ega teotust karta. Aga mõtle, mis sinust enesest siis arvama hakatakse!" "Mis siis?" kogeles Agnes, keda isa auulised sõnad ja tõsine nägu kohe jälle araks tegivad. "Oh Agnes, sa ilmasüüta ingel!" õhkas Mönnikhusen südame põhjast. "Kui vähe tunned sa veel meie kallist mõisnikkude seltsi, nende kurje mõtteid ja veel kurjemat keelepeksmist! Sarnane ettevaatmata tegu, nagu sa minu käest uisapäisa nõuad, paneks kohe, sõja hädast ja kõigest viletsusest hoolimata, tuhanded keeled liikuma. Ühe suurtsugu tütarlapse auu on nii ütlemata õrn taim, et ühe ainsa kurja keele puutumine teda närtsima võib panna." "Kuda võib see minu auu külge puutuda, kui -" "Kui pulmad pidamata jäävad? Oh Agnes, teaksid sa, kui kergeste meie auu rikkumine sagedaste meie kõige paremate sõprade käes käib, ja kui raskeks see mulle läheb, sinule seda ära seletada! Igal sündmusel on oma põhjus, ja kui põhjust kohe silmaga ei nähta, siis halatakse seda otsima ja arutama. Jäävad pulmad nüüd ilma mingisuguse nähtava põhjuseta pidamata, siis pääsevad jutud lahti -" "Missugused jutud?" küsis Agnes järsku. "Noh, näituseks, nagu oleks sinu ja Risbiteri vahele keegi teine meesterahvas pugenud -" "Keegi teine meesterahvas?" kordas Agnes kohkudes. "Nüüd sa ehmatad isegi ära," naeratas vana rüütel, südame põhjas omakorda läinud kavaluse üle rõõmustades. "Ära sunni mind seda tumedat asja pikemalt seletama, see on mulle väga vastu meelt. Maailm on kuri ja mõtleb ligemisest hää meelega kurja, liiategi siis, kui see ligemine - noor naesterahvas on. Läheb pruutpaar ehk ka abielupaar enneaegu lahku, ilma et põhjused kõige maailma ees selged oleksivad, siis langeb kahtlus ikka esmalt nõrgema poole pääle, nagu oleks tema kudagiviisi õigelt teelt kõrvale eksinud." "Seda ei pea keegi mõtlema!" ütles Agnes, järsku pääd tõstes, uhkeste. "Unusta minu palve ära, isa. Ma näen nüüd isegi, et rumal laps olin ja võimata asja himustasin." "Olgu see sulle tulevikus õpetuseks," lõpetas Mönnikhusen pühalikult ja andis tütri puhta, valge otsaesisele suud. Agnes läks jälle balkoni pääle, teiste naesterahvaste sekka, kes küsimistega ta pääle tormasivad, kus ta nii kaua viibinud. Need küsimised tegivad Agnesele tuska; külma värinaga mõtles ta selle pääle, kuda lugu veel siis oleks olnud, kui kõik need naesterahvad tema käest palju suurema ja tähtsama asja põhjusid oleksivad pärima hakanud. Ta vaatas pääliskaudselt. Ta nägu oli kõrk ja külm. Kordagi ei eksinud ta pilk sinna külge, kus Gabriel teiste sõjameeste keskel seisis ja oma kõrge, mehise kujuga kõigi naesterahvaste pilgud oma poole tõmbas. "Ütlemata ilus ja ütlemata uhke!" mõtles Gabriel kena pruuti silmates. "Päris vürsti tütar. Ma ei usu, et ta Risbiteri armastab, aga veel vähem võiks ta inimest armastada, kes seisuse poolest temast karvaväärt madalam on."
4. venelased tulevad! Õhtul algas suur joomapidu, millest terve mõisameeste leer osa võttis. Mõisa saalides priiskasivad kutsutud külalised ja kõik mõisameeste ülemad, keda arvu poolest vist rohkem oli kui alamaid, ja telkides lamasivad lihtsõjamehed, vahutavad kannud käes, õllevaatide ümber. Südaöö ajal ei olnud terves mõisas ega laagris vist ühtgi selge mõistusega meest leida, vahest ainus Gabriel maha arvata. Gabriel oli kõige suuremas telgis aset võtnud. Ta pidi teistega "seltsi pärast" vahvaste kaasa jooma, aga ta oskas siisgi parajat mõõtu pidada. Joobnud mõisameeste vaade täitis teda põlgtuse ja jälestusega. Olivad need lällitavad, määgivad ja norskavad joodikud seda väärt, et Eesti maa nende ees värises? Käputäis venelasi oleks seda röövlisalka praeguses olekus kerge vaevaga laiale pillata suutnud. Kui kõik seltsimehed joovastuse mõju all une rüppe olivad vajunud, tõusis Gabriel üles ja astus telgist välja. Taevas oli pilve läinud, pime öö kattis maad. Laagris olivad viimsed tuled kustumas, kuna mõisa aknatest veel valgus säras. Arva oli siin ja sääl veel segaseid hääli, lora ja tralli kuulda. Gabriel kõndis mõisa aknate alt läbi ja sattus rohuaeda, mida vana Mönnikhusen tütri rõõmuks mitte sõjameeste tallermaaks ei lasknud teha. värske rohu ja lillede lõhn lehvis tulijale meelitades vastu. Gabriel võttis nõuuks, siia öömajale jääda. Õunapuude alt leidis ta pehme rohuplatsi ja heitis pikali. Maapinna niiskus ja öösene õhk ei võinud tema raudse kehale midagi paha teha. "Homme rändan edasi." mõtles ta uinudes. "Tühi temp, et siia vahtima jäin. Ma ei mõista, mis asi mind ülepää siia kihutas. Mis mul siin otsimist on? Olen ma tõeste veel nii lapselik, et seda upsakat tüdrukut teist korda näha himustasin, või oli mul mõnda muud põhjust? Ei, õigust ütelda, muud põhjust mul ei olnud. Ega ma ometigi mõisameheks ei tahtnud hakata! See tähendab: mina, kes oma kakskümmendseitse aastat auuga turja pääl kannan, olen siisgi veel nii halp ja edev, et iga ilusa näo järele lippan, mis mulle tee pääl põigiti ette juhtub. väga hale tunnistus minu mehise meele ja mõistuse kohta! - veider lugu, et ta just selle totra Risbiterile läheb. Kuda tahab ta ennast nüidsel kardetaval ajal sarnatse kõikuva pilliroo pääle toetada? Imelik! - Aga mis minul sellega asja? Seisuse ja kõrkuse poolest on nad teine teise väärilised. Elagu õnnelikult või õnnetumalt, minul on see ükspuha." Selle karmi mõttega jäi Gabriel rahuliste magama. Umbes kaks tundi võis ta maganud olla, kui vali kära ja püssi paugud teda unest äratasivad. Esiotsa arvas ta pulmalist isikeskis tülitsevat, nagu see selleaegsetel pulmadel sagedaste juhtus, märkas aga varsi, et kära mitte mõisast, vaid laagri platsilt tõusis. Mõisa aknate taga olivad tuled kustunud, sääl valitses täieline vaikus. Laagriplats oli aeast mõisahoone läbi lahutatud, sellepärast ei võinud Gabriel näha, mis sääl sündis. Ta tõusis üles ja kuulatas. Kära kasvas ühtepuhku suuremaks, püssipaukude vahel oli nüüd ka raua kõlinat selgeste kuulda. Korraga tungis vali hädakisa Gabrieli kõrvu: "Põgenege, põgenege! venelased laagris!" Nüüd oli asi selge. venelased Paides olivad kudagi viisi Kuimetsas peetavast pidust haisu saanud ja, mõisameeste joovastust kasuga tarvitades, öö ajal laagri kallale kippunud. Gabriel oli kahevahel. Pidi ta võitlusest osa võtma või rahulikult ootama, kuda asi lõppeb? Asjal oli kummagil korral oma konks küljes. Kelle poole pidi ta hoidma? Mõisamehi põlgas ja vihkas ta südame põhjast, aga nende vastu ei võinud ta sel korral ka mitte kätt tõsta, sest ta oli ju nende külaline. Jäi ta ootama, siis oli karta, et teda vägise võitluse sisse kisutaks. Kõige parem nõuu oli - jalad kuklasse võtta ja rahuga oma teed minna, kuna see veel võimalik näis olevat. Siisgi ei põgenenud Gabriel mitte. Arusaamata tundmus sundis teda paigale jääma, ootama, valvama. Mõisa aknate taga hakkasivad tuled liikuma. ära kostis ligemalt - vist olivad venelased mõisa sisse tunginud. Häkitselt kukkus Gabrielile uhke rüütlipreili jälle meelde ja - nüüd oli kõik kahtlemine lõpetatud. Kuna ta suurte sammudega aeast läbi mõisa poole tõttas, kõlisesivad mõned aknad, üks uks läks raksudes lahti ja mõned mustad kujud tormasivad Gabrielist mööda. Ta tahtis uksest sisse tungida, aga sääl trügis suur hulk põgenejaid hirmsa hooga välja ja tegi sissepääsemise täitsa võimataks. Gabriel pidi taganema. Keegi tõukas mööda rutates küünarnukiga ta külge. Gabriel arvas junker Risbiteri ära tundvat. "Kena peigmees, kes putku paneb ja pruudi hädasse jätab!" mõtles Gaariel hambaid kiristades ja Risbiterile rusikat järele raputades. Häkiste kõlas teise korra päält vali kiljatamine Gabrieli kõrvu. Ülespoole vaadates nägi ta balkoni pääl valget kuju kumavat; ühtlasi märkas ta, et aea poolt kitsas, keeruline trepp balkoni pääle viis. Gabriel jooksis viibimata trepist üles. "Kes sääl on?" karjatas Agnese hääl talle kohkunult vastu ja valge kuju sirutas käed tõrjudes väljä. "Hää sõber." kostis Gabriel poolvaljuste. "Ma tahan Teid põgeneda aidata, preili Agnes, kas lubate?" "Kus mu isa on?" küsis Agnes ahastades. "Seda ma ei tea. vaadake, kuda kõik põgenevad - vahest on ka rüütel Mönnikhusen nende seas. Mõtelge enese pääle, preili Agnes!" "Ei, mina ei liigu siit paigast, kuni tean, mis mu isaga..." Sõna tardus Agnese suus. Ta selja taga kõlasivad karedad sõnad tundmata keeles. "Kas tahate venelaste kätte sattuda?" ütles Gabriel peaaegu ähvardavalt. "Ei, ei!" karjatas Agnes värisedes ja hakkas abi otsides kahe käega noore mehe tugevast käevarrest kinni. Gabriel võttis neiu nagu väetima lapse käte pääle ja jooksis trepist alla, aeast läbi raudse jalgvärava poole, mille teised põgenejad juba lukust lahti murdnud olivad. Hädavaevalt pääsis ta oma õrna koormaga põgenejate trüginast läbi lageda välja peale, kus mustad varjud üksikult ja salgakaupa liikusivad. "Pange mind nüüd maha," palus Agnes sosistades. Gabriel kuulas, kuigi kahetsedes, sõna ja nad tõttasivad nüüd käsi käes üle lagendiku sinnapoole, kus metsa sõrv tumeduste kurnas. Juba paarikümne sammu pärast kukkus Agnes valusaste hoigades põlvili. "Mis viga?" küsis Gabriel. "Ma olen jalaga vastu kivi tõuganud," hoigas Agnes. "Teie olete palja jalu, preili Agnes?" "Mitte üksi palja jalu, vaid ka. . ." Kaugemale ei suutnud Agnes rääkida, häbi lämmatas ta hääle ära. Ta väetikene oli ju - voodist pidanud põgenema. Ilma aega ja sõna raiskamata kiskus Gabriel oma pika ülikuue seljast, mässis selle neiu õrna keha ümber, tõstis kalli kimbu ettevaatlikult maast üles ja küsis siis alles luba: "Kas tohin Teid nüüd jälle kanda?" Agnes nikutas tummalt pääd. Tal ei olnud enam õiget jõudu ja korraga ka mitte enam tahtmistgi, selle tugeva ja ühtlasi nii viisaka mehe vastu tõrkuda. Magus joovastus tõusis talle pähe ja silmapilguks unustas ta kõik selle hirmja öö õnnetused ära. Kaua ei kestnud õnnelik unustus mitte, sest veel enne kui nad metsa jõudsivad, hakkas punane kuma põgenejate teed valgustama ja tagasi vaadates nägivad nad, et mõis lausa tules seisis. Agnes karjatas ja rabeles enese Gabrieli käte vahelt maha. "Edasi, edasi!" maanitses Gabriel. "venelased võivad iga silmapilguga meie kannule jõuda." "Eks Teie näe, et mõis põleb!" kogeles Agnes, otsekui ära nõiatud üksisilmi tule sisse vahtides. Gabriel kehitas õlasid. Ta arvas neiu kahetsust kaduva vara järele liiaks ja pomises kaunis kalgilt: "Mis sääl parata? See on sõja õigus." "Aga minu vaene isa, mis temast nüüd saab?" kisendas Agnes meeleäraheitmisega. Gabriel ei lausunud enam sõnagi. Agnes pistis korraga kui meeletu põleva mõisa poole jooksu. Paraku ei jõudnud ta kuigi kaugele, sest Gabrieli pikk ülikuub takistas ta jalgu. Mõne sammu pärast komistas ta ja kukkus maha. Kohe oli Gabriel jälle ta kõrval. "Ärge puutuge minusse!" palus Agnes lõõtsutades. "Ma tahan siia jääda ja surra." Sellega ei olnud Gabriel nüüd jälle sugugi nõuus. Ta üles valju häälega: "Teie ei tohi surra, preili von Mönnikhusen. See ei ole veel sugugi kindel, et Teie isa surnud või vangi sattunud on, aga kui ta Teie surma kuuleb, siis võiks see sõnum tema kallist elu küll lühendada." Agnes tõusis järsku üles. "Arvate Teie, et minu isa veel elab?" küsis ta, Gabrielile uurivalt silma vaadates. "Ma ei arva seda mitte üksnes, ma usun seda kindlaste," kostis Gabriel. "Mikspärast Teie seda usute?" päris Agnes jälle ärkava umbusaldusega. "Ma nägin palju inimesi mõisast põgenevat - nende seas ka Teie armsat peigmeest," lisas Gabriel veidi kahjurõõmulikult juurde. "Tema põgenes - enne mind?" kogeles Agnes nägu kõrvale pöörates, sest ta kartis häbipuna näidata, mis talle palge tõusis. "Kõige esimeste seas ja kõige imelikuma kiirusega," tõendas Gabriel ilma armuta. "Ärge tema elu eest kartke, preili Agnes; ma ei usu, et venelased teda iganes kätte saavad, kui neil tiivu seljas ei ole. venelased on siin jälle kord näidanud, et neil ümberpiiramise sõjas osavust ja kavalust puudub. Nad teadsivad vist, et kõik mõisamehed laagris joobnud on ja võisivad kerge vaevaga valvamata väravast sisse tungida, aga kõrget aeamüüri mõisa taga sisse piirata ei tulnud neile meeldegi. Teie isa on tark sõjapäälik; ta nägi vist kohe ära, et vastupanemine sel korral asjata, pääsemise tee aga veel lahti oli, ja käskis ise kõiki põgeneda. Sarnatsel korral ei ole ju taganemine sõja seaduste järele mitte teotav asi, vaid mõistuse käsk. venelaste kätte ei ole vist palju rohkem langenud, kui mõned joobnud sõjamehed laagris - ja neist ei ole suurt kahju," lisas Gabriel mõttes juurde. Imelik mõju oli Gabrieli rahulisel, asjalikul seletusel Agnese pääle. Ta tundis hirmu ning ahastust kaduvat ja jäi kindlaste uskuma, et isa eluga pääsenud. "Kuhu poole võib isa põgenenud olla?" küsis ta elavalt. "Küla'p ikka vist Tallinna poole," oli Gabrieli vastus. "Oh, siis tõttame kohe ta järele!" "Seda arvan minagi - tasa, ma kuulen müdinat. Heitkem maha!" Nad heitsivad kummuli maha ja jäivad põnevalt kuulatama. välja kivide pääl oli kapjade plaginat selgeste kuulda. varsi tuli tulekahju segasel paistel mõisa poolt salk ratsamehi nähtavale. Nagu varjud kihutasivad nad umbes saja sammu maa päält kuulajatest mööda. Agnese süda tuksus kuuldavalt. Ilma teadmata nihutas ta ennast Gabrieli ligemale. "Need ei ole venelased," sosistas Gabriel. "Ma arvan rüütel Mönnikhuseni ära tundvat. Kas näete punaste sulgedega kübarat? See on tema." "Isa!" hüüdis Agnes järsku üles karates. "Isa, kuule mind! Isa, armas isa, mina olen ju siin, Agnes!" Gabriel tahtis ka hüüda - ja tema vägev hääl oleks vist kaugemale kandnud, aga - olgu see kartuse pärast, et vali hüüdmine põgenejaid veel enam võiks hirmutada ja suurema kiirusele avateleda, olgu see muu teadmata põhjuse pärast - ta hääl jäi rindu kinni. Agnes kordas hüüdmist mitmel korral, aga keegi ei võtnud teda kuulda; ratsanikud ei pööranud kordagi pääd ja varsi olivad nende kujud pimedusesse kadunud. Agnes rõngutas meelt ära heites käsa. "Surma hirm teeb inimesed kurdiks," ütles Gabriel naeratades. "Minu isa ei karda surma," kostis Agnes uhkusega. "võib küll olla, aga ma arvan siisgi, et elu talle armsam on ja et ta Teie rõõmuks veel kaua elada himustab. Olgu see Teile hääks eesmärguks, preili Agnes. Nüüd ei ole Teil enam kõige vähemat põhjust surma igatseda. Meie peame tõsiselt elu nõudmiste pääle mõtlema. Koit hakkab pea kumama, venelased võivad igal silmapilgul siin olla. Metsas on ainus pääsemine. Sääl võime puhata ja aru pidada, mis edespidi teha tuleb." "Jah, põgeneme, põgeneme," ütles Agnes otsekui unest ärgates. Ilma tõrkumata laskis ta sündida, et Gabriel teda uueste käte pääle võttis. Nad jõudsivad varsi metsa sõrvale, aga Gabriel ei pidanud veel kinni, sest mets oli mõisameestest kaugele ära laastatud ja arvaks tehtud. Gabrielil oli iseäralik tuhin, oma kallist koormat hädaohust võimalikult kaugele kanda. Ta ei teadnud isegi, mis asi seda koormat tema meelest korraga nii kalliks tegi; see oli ju ometigi upsakas rüütlipreili, vihatud mõisameeste pääliku tütar, keda ta praegu käte pääl kandis, aga siisgi ei mäletanud Gabriel ühtegi vägitegu, mis temale eluajal suuremat rõõmu oleks teinud. Paksus padrikus jäi ta viimaks sügavaste hinge tõmmates seisma. Ta oli veidi väsinud, aga täieste õnnelik. Kui Agnes jälle oma jalgel seisis, pakkus ta Gabrielile läikivail silmil ja õhetavail palgil kätt. "Kuda pean ma teid tänama?" "Tänama?" kostis Gabriel naerdes. "Teaksite Teie, kui suurt nalja see pakkujooksmine mulle tegi, siis ei tänaks Teie mind, vaid nõuaksite päälegi veel minu käest tänu." "See tegi Teile - nalja?" kordas Agnes venitades ja tõmbas käe ruttu tagasi. "Selget, puhast nalja," tõendas Gabriel lustilikult. "Läheksin hää meelega mõisa tagasi vaatama, kas sääl veel mõnda rüütlipreilit ei ole, kes minu abi tarvitada võiks." "Siis minge!" ütles Agnes väga kähku. "Jah, aga kui venelased mind sisse ei lase?" "Kas Teie neid nii väga kardate?" küsis Agnes pilgelikult. "Nägite ju ise, kui viledaste ma nende eest pakku jooksin." "Noh, siis jätke mind siia ja - jookske edasi!" Õigust ütelda, Agnes viitis pisut aega, enne kui viimse sõna välja ütles, aga ta oli ärritatud tujus ja põlgav sõna tuli lõpuks nagu iseenesest välja. "Seda uhkust!" mõtles Gabriel, tõusva koidu valgel noore neiu nägu silmates, kus puna ja valge järsku vahetasivad. "Ime, et ta mulle sina ei ütle. Pahandab vist, et mina oma talupojakätega tema kõrgeste sündinud keha külge julgesin puutuda. - Jooksuga pole veel nii suurt häda," kõneles ta valjuste edasi. "Esiotsa oleme siin hästi varjatud ja võime puhata." "Mina ei ole väsinud," tähendas Agnes külmalt. "Ma tean, kust tee Tallinna poole viib ja hakkan kohe minema." "Teie unustate, et tõld ja hobused venelaste kätte on jäänud, kes korra püütud saaki visalt kinni hoiavad. Mina kardan neid kui tuld ega julge neid tülitama minna, Teie isa ja vahva junker Hans on häkiste Tallinna poole reisinud, mõisa orjadest ei ole paraku kedagi käepärast - kuda tahate siis reisi pääle minna, preili Agnes?" "Minul ei ole kellegi abi tarvis, ma lähen üksipäine," kostis Agnes vihaselt. "Ei, preili Agnes, Teie ei lähe mitte üksipäine," ütles Gabriel tõsisemalt. "Põlake mind küll südame põhjast ja tõrjuge mind enesest eemale - mina ei lahku Teist, enne kui Teid tervelt isa kätte tagasi olen andnud. Tallinna reis ei ole nii kerge, kui arvate. Tee on pikk ja hädaohtlik. Kui juba auusad junkrid üksiku ja täieste ilmasüüta rändaja kallale kipuvad, nagu siin lähedal alles tunaeile juhtunud, mõtelge siis, kuda Teie käsi käiks, kui hulguste ja röövlitega kokku puutuksite, kelledest meie vaene kodumaa praegu kubiseb. Meie peame suurest teest hoopis kõrvale hoidma, metsadest ning rabadest teed läbi otsima. Enne kui teele läheme, on Teil veel üht veikest asja hädaste vaja. Teie praegune ülikond (Agnes lõi häkiste punastades silmad maha) on Teile - nagu vist kõik ülikonnad - küll üliväga näo järele, aga põgenemiseks ei ole ta mitte täitsa omane; jalakattest on kõige suurem puudus. Pakuksin Teile küll omad saapad, aga kardan, et need Teile vahest ei sünni (Agnes pidi vastu tahtmist naeratama). Kas teate, mis minu arust kõige parem nõuu on? Ma tunnen venelaste viisi. Neid ei ole vist mitte rohkem kui käputäis julgeid mehi, kes mõisameestele pisut kolli tahtsivad teha ja kerge saagiga koju minna. võib olla, et päeva tõusu ajal enam ühtgi venelast Kuimetsas ei ole. Nad teadvad, et suurem hulk mõisamehi ja vist lõik ülemad pakku on jooksnud, kes endid siin lähedal koguda ja, päevavalgel vaenlaste veikest arvu tähele pannes, nende tallale võiksivad kippuda. Mina ei usu seda küll mitte, sest ma olen junkrite imelikku agarust ja visadust - plagamise asjus näinud, aga venelased ei tea seda mitte, vaid peavad arvama, et mõisamehed siitsamast metsast neid varitsevad. Minu nõuu on nüüd see: Teie jääte siia padrikusse ootama ja hoiate ennast hästi varjul, kuna mina luurama lähen, kas venelased Kuimetsast lahkunud. valitseb sääl vagane lugu, siis tuustin laagri ja mõisa varemed läbi; vahest puutub mulle otsides mõni tulest ja riisumisest üle jäänud räbal ehk ka natuke toiduvara silma, mida meil ju ka hädaste vaja on. valge on käes, ma võin katse kohe käsile võtta." "Ei, ei!" hüüdis Agnes häkiliselt pääd raputades. "Mikspärast ei, ei?" imestas Gabriel. "Ma ei taha, et Teie minu pärast oma elu pandiks panete." "Ma ei mõtlegi oma elu pandiks panna," naeratas Gabriel. "Ega ma ometigi uisapäisa venelaste otsa ei jookse. Ma kardan ju neid, kui tuld, nagu ise teate, aga kui nad oma teed on läinud, mis neist siis enam karta?" "Kas ma võiksin siis ka kaasa tulla?" küsis Agnes kartlikult. "Ei, see ei lähe korda." kostis Gabriel järsku ja külm värin käis ta nahast läbi, kui ta selle hirmsa vaate pääle mõtles, mis noore tüdruku silma öösese võitluse ja riisumise paigal ootas. "Teie elu on liig kallis, preili Agnes, sest Teie peate seda oma isale ja oma - peigmehele hoidma." viimse sõna juures ilmus peenike korts Agnese kulmude vahel. "Hää küll, minge ja vaadake," ütles ta jahedalt. Gabriel võttis laetud püstoli põuest ja andis selle Agnese kätte, üteldes: "Kui Teid minu äraolemise ajal misgi hädaoht peaks ähvardama, siis andke mulle pauguga märku." "Paljast märku?" mõnitas Agnes. "Kas arvate, et rüütel Mönnikhuseni tütar ennast ise kaitsta ei suuda, kui tal laskmise riist käes on? Uskuge mind, ma olen väga osav kütt." "vaeh?" kahtles Gabriel. "Kas tahate proovi näha?" hüüdis Agnes püstoli tõstes. "Kas näete seda üksikut käbi sääl kuuse otsas?" "Jätame proovi parem teiseks korraks," heitis Gabriel kähku vahele. "Ma usun ilma selleta, et Teie kardetav püssilaskja olete, aga paugutamiseks ei ole praegune silmapilk hästi valitud. Põgenejate parem kaitsja on ettevaatus ja vaikus... Kas võin loota, et Teid siitsamast paigast tervelt jälle leian?" Agnes nikutas tummalt pääd ja Gabriel sammus metsa sõrva poole. "Herra Gabriel!" hüüdis Agnes talle järele. Gabriel vaatas imestades tagasi. Agnes jooksis talle vastu, sasis iseäraliku tuhinaga ta käest kinni ja ütles paluvalt: "Ärge olge liigjulge ja tulge tervelt tagasi!" Gabriel vaatas neiule uurivalt silmi ja leidis säält kaastundmuse kõrvalt veel mõnda muud, mis tema südant silmapilguks imelise õnnetundmusega täitis. Ta hääl värises veidi, kui ta naljatades ütles: "Ärge minu eest kartke, preili Agnes; ma olen kaval rebane, kes kergeste lõksu ei lähe. Mul on suurem mure, et Teile siin üksipäine metsas midagi äpardust võiks juhtuda. Ma palun veel korra: hoidke ennast hästi varjul ja vakka; jalad mässige kuue sisse, sest hommikune kaste võiks neile vahest kahju teha. Kui ma Teid siit enam ei leiaks, siis - siis oleks sest väga kahju." Nende sõnadega surus Gabriel neiu kätt ja tõttas kiirel sammul minema.
5. Esimene armastus. Imelik vägi on esimesel armastusel. Agnes ei teadnud veel õieti, mis armastus on, ei teadnud ta, et ta Gabrieli armastas, aga seda tundis ta selgeste, et ta süda kerge ja meel ütlemata hää oli. Gabrieli kuju ei kadunud ta vaimusilma eest; ta nägi teda ühtepuhku, kuulis tema südamesse tungivat häält, kordas mõttes iga sõna, iga vähemat juhtumist, mida nad üheskoos läbi teinud. Öösesed kohutused, hirmsaste segatud uni, põgenemine särgiväel ja paljajalu - kõik need suured ja tähtsad juhtumised, mis aga mitte Gabrielisse ei puutunud, olivad Agnese meelest otsekui ära kustutatud. Hää meelega oleks Agnes nagu plikapõlves läbi metsa lipanud, laulnud ja hõisanud, aga ta tuletas meelde, et "tema" hästi varjul ja vakka oli käskinud olla. Sõnakuulelikult mässis Agnes ennast Gabrieli pika ülikuue sisse, istus kännu otsa ja jäi vagusalt ootama. Gabriel viibis kaua. Päike oli juba kõrgesse tõusnud, kena, vagane, kuldne suvehommik kätte jõudnud, vaikses metsas tuhanded hääled sumisemas, aga Gabriel ei tulnud ega tulnud. Agnese süda hakkas valutama. vahetpidamata kuulatas ja vaatas ta sinnapoole, kus ta mõisa teadis olevat. Mitmel korral arvas ta kuivanud raagude prõginat kuulvat ja kargas siis rõõmsa ehmatusega püsti, aga ikka oli see eksitus. Rõhuv, kipitsev ahastus täitis aegamööda Agnese hinge, kohutavad pildid libisesivad ta vaimusilma eest mööda. Kordagi ei mõtelnud ta selle pääle, mis temast enesest saab, kui ta üksi peaks põgenema, aga kramp asus ta südamesse selle mõtte juures, et ta Gabrieli enam ei peaks nägema. Mis tarvis siis veel põgeneda?... Agnes ei suutnud südame piina kauemine kannatada. Häkiste kargas ta üles ja tõttas metsa sõrvale. Siin jäi ta kohkudes seisma. Kuimetsa mõisast ei olnud muud järele jäänud, kui auravad ahervarred; katus oli kadunud, suitsenud müürid kerkisivad hoopis võõral näol sinise õhu sisse. Inimestest ei olnud midagi näha ega kuulda. Kuhu oli Gabriel jäänud? Olivad venelased tõeste ära läinud, või oli Gabriel nende kätte sattunud? viimne mõte pani Agnese põlved vankuma. Ta oli kuulnud ja osalt oma silmaga näinud, kuda selle hirmsa sõja ajal vangisid piinati, tule pääl pikkamisi küpsetati, katlas elusalt keedeti ja nõnda edasi. Kohutava selgusega vilksasivad need koledad kujutused Agnese erutatud vaimusilma eest mööda ja siisgi tundis ta himu, otsekohe sinna joosta ja enesega niisama teha lasta, ainsa lootuse pärast, et sel viisil Gabrieli veel korra, veel ühe ainsa korra näha saab. Korraga hakkas Agnese süda kangeste tuksuma ja värisev õhkamine kergitas ta rõhutud rinda. varemete vahelt tuli meesterahva kuju nähtavale ja hakkas metsa poole liikuma. Mees oli kaugel, tema küljes ei olnud midagi iseäralikku tundemärki, olgu siis, et ta suurt kimpu seljas näis kandvat, aga Agnes tundis ta kohe ära. Oleks Gabriel nüüd häkiste elusalt ja tervelt ta ette astunud, Agnes oleks talle vist rõõmu pärast nuttes kaela ümber kukkunud. Et see aga tüki aega kestis, enne kui Gabriel metsa sõrvale jõudis, siis leidis Agnes mahti, oma mõtteid koguda ja tundmusi korraldada, nagu see hästi kasvatatud rüütlipreili kohus on. Ta astus tulijale mõne sammu vastu ja ütles lahkeste - ainult lahkeste: "venelased olivad juba ära läinud?" "Küla'p vist," kostis Gabriel naeratades, "sest muidu seisaks Teie alandlik sulane vaevalt terve nahaga Teie ees. Aga miks Teie metsast välja tulite, preili Agnes?" "Mul läks aeg oodates igavaks ja mul oli kange himu näha, mis - mis meie mõisast saanud. Kas meie ei võiks nüüd veel korraks sinna tagasi minna?" "Ei, preili Agnes, ärge seda himustage!" ütles Gabriel tõsiselt. "Ma mõistan küll, et Teil raske on kallist kodupaigast lahkuda, aga Teie õrn süda ei saaks koledat vaadet ilma põrutuseta välja kannatama. Päälegi võiksivad venelased häkiste tagasi tulla." "Kas sääl tõeste nii kole on?" küsis Agnes tasakeste. "Kole küll. Mõisameestest on suur hulk langenud." "Kas surnute seas ka rüütlid ja - naesterahvaid on?" küsis Agnes pisarsilmil. See küsimine, nii loomulik kui ta oli, tegi Gabrielile kentsakal viisil tuska. Ta kostis kuivalt: "Rüütlitest on kolm, neli meest langenud, nende seas junker Delvig. Naesterahvastest ei ole keegi surma saanud; kui nad kõik põgenenud ei ole, siis on venelased nad elusalt kaasa võtnud. Mõis ja laager on paljaks riisutud, kõik hooned suitsevaks rusude hunnikuks muudetud. Ma pidin kõik nurgad ja urkad läbi tuustima ja rusude ning põlevate tukkide lasust teed läbi kaevama, enne kui seda leidsin, mis meil vaja on, nimelt leiba, liha ja - ärge ehmatage! - poisi ülikonna. Jah, preili Agnes, ajad on nii halvaks läinud, et ennast nüüd poisiks peate muutma, sest naesterahva riided ei puutunud mulle näppu ja põgenemiseks ei oleks nad ka mitte hästi kõlvanud. Selle kimbu seest leiate kõik, mis Teile keha kinnituseks ja sugu muutmiseks vaja on. Esiotsa läki aga jälle kaugemale metsa sisse." Maha löödud silmil ja sõna lausumata kõndis Agnes seltsilise järele. Paksus padrikus pani Gabriel kimbu maha ja läks tüki maad kõrvale. Kui ta natukese aja pärast vana paigale tagasi tuli, seisis kena poiss Saksa moodi riides tema ees. Riided olivad veidi kitsad, aga muidu poisile näo pärast, ja poiss näis seda teadvat, sest ta silmad särasivad õnnelikult ja paled olivad sügava punaga kaetud. Gabriel pidi salamahti tunnistama, et "upsakas rüütlipreili" üks neist haruldastest inimestest oli, keda mitte riie ei ilusta, vaid kes ise iga riietilustavad. "Tere hommikut, junker!" hüüdis Gabriel lustilikult. "Kuda nimi on?" "Junker Georg." "väga hää, Teie jääte junker Georgiks, kuni Tallinna jõuame, ja mina olen nii kaua Teie alandlik sulane Gabriel. Kui tee pääl kellegiga kokku juhtume, kellel väge ja võimust küll on, et meid nime nimetamisele sundida, siis olete Teie junker Georg von Mönnikhusen ja mina - mõisa sulane Gabriel, keda junkrile kannupoisiks kaasa antud; sattume aga kogemata röövlitega kimpu, siis olen mina vaene, aga auus talumees ja Teie minu noorem vend Jüts, kellele ma Saksa riided selga olen varastanud. See oleks ime asi, kui kaks meiesugust tubli meest maailmast läbi ei pääseks. Mina oskan mõõgaga pisut ümber käia, Teile jääb püstol enese kaitsmiseks. Loodan, et Teie pauku ei karda?" "Mina lasen iga linnu lennu päält maha," uhkustas Agnes. "Ärge unustage, herra Gabriel, et ma sõjapääliku tütar ja sõjameeste keskel üles kasvanud olen." "Tõsi, tõsi, seda tuletasite mulle juba varemalt korra meelde. väga rõõmustav, junker Georg, et sõjas hästi harjunud vägimees olete, aga pidage meeles, et mina mitte ‚herra Gabriel’ ei ole." "Mis Teie siis olete?" "Mõneks päevaks Teie sulane, kellele "sina" peate ütlema." "Kuda võin ma Teile "sina" ütelda?" "Miks mitte?" "Teie ei ole sugugi sulase moodi Ma kardan, et kui meid iganes koos nähtakse, siis arvatakse Teid ikka rüütliks ja mind Teie kannupoisiks." Meie ei või paraku tunnistada, et neiu sõnad ja imestav pilk, mida ta noore mehe toreda kuju üle libiseda laskis, Gabrieli südamele kudagi viisi haiget oleks teinud. "Ma kardan, et see kõige viimne mõte on, mis inimestele meid nähes pähe võiks tulla," ütles ta naeratades. "Mina olen just selsamal mõõdul rüütli nägu, kui vares kulli nägu." "Kas Teie ei ole rüütli sugust?" küsis Agnes ilmasüütalt. "Ei ole," kostis Gabriel kuivalt; ja Agnese näo päält midagi nagu kahetsust leida arvates, lisas ta veel pisut karmimalt juurde: "Küla'p näete varsi, junker Georg, et mina sulaseks loodud olen. Kui mulle kolm korda "sina" olete ütelnud, siis saate isegi imestama, kuda see Teile mitte esimesel silmapilgul meelde ei tulnud. Teeme kohe proovi. Mis käsku armuline junker annab?" "Hää küll, Gabriel," ütles Agnes pääd pisut kuklasse visates, "võta kimp selga ja lähme teele." "vaat' sedaviisi, see on õige," kiitis Gabriel käsku täites. "Sulasel ei ole õigust, peremehe sõnu kiita ega laita," tähendas Agnes naeratades. "Palun andeks. Edespidi ei tee ma suud lahti, enne kui armuline junker ise kässib." Padrikust välja jõudes sattusivad nad jalgtee pääle, mis metsadest ja rabadest läbi põhjapoole viis. Maakoht oli üksik, inimeste elu jälgi oli arva näha. Paar korda paistis neile lagedamatel kohtadel lapike kollendavat põldu ja endiste külade asemed silma, kuid talurahva urtsikutest ei olnud muud kui mustad tukid järele jäänud, elanikud aga olivad venelaste ning mõisameeste eest ammugi metsadesse ja linnadesse pelgunud. Maakoha üleüldine pilt ei olnud siisgi mitte kurb ega eluta, sest päike paistis armsaste puhtast, sinisest taevast, linnud laulsivad ja loodus haljendas küpses, suvises iluduses. Agnese meelest oli see väga lustilik põgenemine. vahete vahel, kui isa õnnetus, Kuimetsa ärahäävitamine ja sugulase Delvigi surm talle kogemata meelde tuli, läikis küll pisar ta laugel, aga see ei kestnud kuigi kaua. Imeline rõõmulaul heljus põhjushäälena ühtepuhku ta südames, aga ta häbenes seda avaldada, püüdis tõsine olla ja suud pidada, kuigi tal tuline himu oli, Gabrieli häält kuulda, temaga magusat juttu vesta ja koguni naljatada. Gabrielil oli seesama igatsus, aga ta ei tahtnud oma priitahtlikult valitud sulase seisusest välja astuda; ta pidi sellega leppima, et aeg ajalt altkulmu junker Georgi näo poole piilus, mis kui roosi õis laia kübara varjus õitses. "Gabriel!" ütles Agnes tüki aja pärast kartlikult. "Mis siis, junker Georg?" "Ma - ma ei või lepingut pidada." "Missugust lepingut?" "Ma ei või Teile ,sina' ütelda ega Teiega kui sulasega kõneleda. Mis sulane Teie olete? Teie pole kellegi sulane." "Kuda nii? Olen ma milgi viisil eksinud või häbemata olnud?" "Oh ei, ei, aga - ma ei taha, et Teie minuga nii üleliiga alandlik oleksite. Kui just vaja peaks olema, siis võime ju lepingut jälle meelde tuletada ja ma tõotan nii uhke ja kare junker olla, kui ise soovite, aga esiotsa ei ole ju seda veel mitte vaja, ja - ühe sõnaga, ma sooviksin Teiega kui lõbusa seltsimehega juttu ajada ja Teie käest palju, palju asju küsida." "Ohoo?" mõtles Gabriel, "rüitlipreilil läheb aeg vait olles igavaks; häda pärast võib ju ka alama inimesega pisut naljatada. Küsige aga pääle, preili Agnes!" lisas ta valjuste juurde. "Minu esimene küsimus on: Kas meie ei võiks pisut puhata ja pruukosti võtta? Siin on nii kena murupind metsa sõrval, et kahju oleks, seda ilma viibimata selja taha jätta." "See on nõuu, mis tõsist tähelepanemist nõuab." ütles Gabriel ja virutas kohe kimbu õladelt maha. Ta ise sirutas oma pika kere muru pääle ja jäi hää meelega vahtima, kuda Agnes kimbu nobedaste lahti sidus ja säält suitsetatud singi ja ilmatu pika leiva välja kooris. "Kas Teil nuga on?" küsis Agnes. "On küll, aga hoidke, et enese sõrmi ei lõika," ütles Gabriel ja andis läikiva pistnua, mille pää hõbedast väga kunstlikult nikerdatud ja kalli kividega ehitud oli, Agnese kätte; ta oleks küll leiva ja liha lõikamise oma hooleks võtnud, aga ei raatsinud; see oli liig kena vaadata, kuda uhke rüütlipreili toitu valmistas. "Oh, kui ilus see on!" hüüdis Agnes nuga silmates. "Kust Te selle saite?" "vana mälestus hää inimese käest," kostis Gabriel lühidelt. "Aga kes Teid nii osavaste leiba lõikama õpetas, preili Agnes?" "Kas arvate, et mind kaheksateistkümne aasta vanaduseni mähkmetes on peetud?" naeris Agnes. "Uskuge, minust saaks tubli kodaniku perenaene..." "Mõisniku proua," parandas Gabriel. "Kodaniku perenaene," kõneles Agnes edasi, ilma et ennast kunagi eksitada oleks lasknud, "sest ma olen oma isa juures kuus aastat majatallitust pidanud - sest saadik, kui minu ema suri." viimaste sõnade juures läksivad Agnese läikivad silmad häkiste tumedaks. Lühikese vaikimise järele ütles ta. jälle rõõmsamalt: "Teil ei ole õigust mõisnikkude tütardest nii vähe lugu pidada. Meie sugukonnas on ikka tublid perenaesed olnud. Üks minu tädidest - mul on väga palju tädisid - on Praegu Saksamaal lihtsa käsitöölise naene ja saab ühe ainsa ümmardaja abiga väga hästi läbi." "Kuda see võis sündida, et Teie tädi lihtsa käsitöölise naeseks sai?" küsis Gabriel. "Selle maa seaduste järele ei tohi keegi rüütli soost naesterahvas alamast soost mehele minna." "Tädi ei läinud sellele mehele ka mitte seadust mööda, vaid oma tahtmise järele. Noormees käis mõisas tööl, kuna tädi veel noor ja ilus tüdruk oli. Ühel kenal päeval olivad mõlemad kui tina tuhka kadunud. Alles aasta pärast saivad sugulased teada, et tädi Saksamaal lihtsa käsitöölise abikaasaks oli saanud. Meie sugukond kannab sest saadik vaese tädi pääle viha ega tunnista teda enam sugulaseks. Isa on mulle kõvaste ara keelanud, tema kuuldes tädi nime suhu võtta. See teeb mulle haiget, sest ma mäletan veel lapsepõlvest, et tädi väga kena näoga ja hää südamega naesterahvas oli, keda mina hirmsaste armastasin. Ma ei mõista, kuda tema nii raskeste võis eksida; see on ju hirmus suur patt, Jumala ja sugukonna tahtmise vastu alatu inimesega abielusse heita." "Oli see siis nii alatu inimene?" "Loomu poolest mitte, aga ta oli madalast seisusest ja julges ometigi oma kätt kõrgeste sündinud preili järele välja sirutada; eks see olnud alatu tegu?" "Päris vargus ja röövimine," tõendas Gabriel jahedalt ja hakkas täie isuga toitu võtma. Agnes katsus paari suutäit, aga temale ei maitsnud toit mitte; ta söögiisu oli häkiste ära kadunud. Ta kõneles edasi: "Meie perekonnas olen mina ainuke, kes tädile aeg ajalt salamahti sõnumid saadab ja tema käest sõnumid saab. Ma ei vabanda tema eksimist, vaid arvan seda suureks patuks, aga . .." "Kas see Teie lugupidamist tädi vastu ei vähenda?" "Minu armastust tädi vastu ei vähenda see mitte. Ma võiksin temale veel palju pattusid andeks anda, enne kui armas mälestus kustuks. Tema teost võin ma küll aru saada. Ta eksis armastuse pärast ja tema eksitaja oli vähemast puhtast Saksa soost ja kena, viisakas noormees, kelle ülem püüdmine tänapäevani on olnud, tädi igapidi õnnelikuks teha. Hoopis arusaamata asi on aga see minu meelest, et kõrgeste sündinud naesterahvad koguni Eesti või Läti talupoegadega abielusse heidavad, nagu selle hirmsa sõja ajal mitu korda peab juhtunud olema." "Häda ajab härja kaevu," naeratas Gabriel. "Kõige suuremal hädal ei peaks nii palju võimu olema, et ta inimest iseenese silmas alandada suudaks!" hüüdis Agnes õhetavail palgil. "Teie ei ole veel kõige suuremat häda näinud, Preili Agnes." "Kõige suurema häda vastu on ikka veel üks abi olemas: priitahtlik surm!" "Surm on kibe rohi, preili Agnes." "Mina sureksin ennemast tuhat korda, enne kui..." "Enne kui Eesti või Läti talupoja naeseks läheksite," jätkas Gabriel juurde, kuna Agnes kohe parajat sõna ei leidnud. "Enne kui ma üleüldse midagi teeksin, mis ma ise õigeks ei või arvata," lõpetas Agnes karmi tõsidusega. Gabrielil oli tundmus, nagu puhuks külm tuul otse tema südamesse ja paneks sääl midagi tarduma. "väga hää," mõtles ta, "et seda kõiki su enese suust kuulen; pidasin sind külmaks ja uhkeks, aga vahel paistab su silmast midagi, mis kõik mu arvamised ümber lükkab ja mind unistama paneb. Külap edespidi olen ettevaatlikum. Kahju, et ta poisi riidesgi nii ütlemata ilus ja ilmasüüta, ta hääl nii mahe ja südamesse tungiv on. Annaksin talle muidu kibedaste nina pääle." "Herra Gabriel!" ütles Agnes lühikese mõtlemise järele. "Juba jälle "herra Gabriel?"" "Ma ei või Teile teisiti ütelda; minu meelest olete Teie herra. Aga kas see ei ole ime, et mina veel sugugi ei tea, kelle seltsi ma sattunud olen? Teie ei ole mulle veel oma täit nimegi nimetanud." "Mis tarbeks?" ütles Gabriel õlasid kehitades. "Ma ei ole Teie seltsist, preili von Mönnikhusen, ega või Teie tuttavaks jääda. Paari paeva pärast jõuame, kui Jumal aitab, Tallinna, ja siis lahkume niisama häkiste, nagu kogemata kokku juhtusime." "Lahkume? Mikspärast tahate Teie lahkuda?" küsis Agnes kohmetult. "Ma kardan, kui Teie teaksite, kes mina olen, siis kihutaksite mind tohe enesest eemale ja vannuksite seda tundi, mil õnnetuse sunnil minu seltsis teele läksite." "Seda saame veel näha," ütles Agnes naeratades. "Kes Teie olete?" "Suur patune," vastas Gabriel külmalt, "kõige alatum inimeste seast, sest minu soontes tuksub talurahva veril"
6. Kes oli Gabriel? Gabriel eksis arvates, et see sõna kui pikselöök uhke rüütlipreili pääle saab mõjuma. Agnes oli küll esiotsa pisut kohkunud, aga järgmisel silmapilgul vaatas ta meelitava umbusaldusega Gabrielile silma sisse ja ütles naeratades: "Teie naljatate?" Gabriel arvas tugevamat mõõtu vaja olevat; tal oli kentsakas himu, rüütlipreili ees oma madala seisusega uhkustada. "Mina ei ole mitte ainult talurahva soost," ütles ta karmilt, "vaid minu ema oli pääle kauba Eesti talupoja, see on: pärisorja tütar ja mina olen pärisorjade võsu." "Mikspärast püüate Teie ennast halvaks teha?" küsis Agnes nõrga häälega. "Ma ei püüa ennast sugugi halvaks teha," kostis Gabriel kuivalt. "Teie himustasite teada saada, kes mina olen, ja ma täidan Teie soovi. Teie olete sügavas eksituses, kui arvate, et ma oma sündimise pärast häbenen. Ei sugugi. Ma olen uhke selle pääle, et minu soontes tilk vahva, aga õnnetu rahva verd siriseb. Kuda võib see mulle häbiks olla, et minu esivanemad vägivalla sunnil pärisorjusesse on sattunud? Kui inimene ilma enese süüta vangi sattub, on see siis häbi? Teie ise olite eile veel vaba ja rikas, nagu kuninga tütar kunagi, täna olete vaene põgeneja - kas Teie ennast sellepärast põlgate? Minu esivanemad on oma priiuse eest vahvaste võidelnud ja priiuse vaim ei ole nende järeltulijate sees veelgi kustunud. Minu vanaisa oli nende talupoegade eesvedaja, kelle ees kuueteistkümne aasta eest Saksa rüütlid värisesivad. Teil on põhjust, mind veel enam vihata, kui põlata. See oli minu vanaisa, kelle käe läbi Koluvere lahingus Teie peigmehe isa Johann von Risbiter langes. Talupoegadel ei olnud sel korral õnne. Nad kaotasivad lahingu, minu vanaisa sattus vangi ja sai Teie isa käsu pääle kui mässaja hirmsal viisil surmatud." Agnes vahtis pärani silmil Gabrieli otsa ja kogeles kahvatades: "Teie teadsite seda ja siisgi - siisgi olete minu elu päästnud!" "Mina ei sõdi tütarlaste vastu," ütles Gabriel naeratades. "Teie peaksite mind ju hirmsaste vihkama!" hüüdis Agnes käsa risti pannes. "Ei, ma ei vihka Teid mitte. Ma päästaksin Teid hää meelega veel sada korda suuremast hädaohust, aga ma arvan, Teie nääte nüüd isegi, et ma kauemine Teie - tuttavaks ei või jääda, kui just hädaste väja. Et põhjani teaksite, kui suure põlgamise ja vihkamise vääriline mina olen, siis kuulge veel: Minu isa oli venelane ja mina ise olin veel paari nädala eest vene sõjamees, see on: Teie sugurahva ja Liivi orduriigi vaenlane!" Agnese näo pääl vahetas kahvatus punaga. "Siis olete ometigi..." kogeles ta surija häälega. "Mis?" "See, kelleks junker Risbiter Teid arvas . . ." "vene salakuulaja?" täiendas Gabriel kergeste punastades. "Ei, ma ei ole mitte salakuulaja, ei ka mitte isamaa äraandja. Ma olen auusaste Sakste ja Rootslaste vastu sõdinud ja ma soovin niisama auusaste, et nende valitsus sel õnnetul maal lõppeks. Kurjemaks ei või selle maa pärisrahva elujärg ialgi minna, kui ta Sakste raske käe all olnud, küll aga võiks ta Moskva valitsuse all paraneda, sest tsaar Ivan vassiljevitsh, kes "Hirmsa" nime kannab, on tüll vali mees, aga tema rahvas on vaba ja tema hirmsa valjuse ees värisevad kõige päält kangekaelsed bojarid, kuna alam rahvas rahus elada ja kosuda võib. Moskva tsaarid on suured hariduse sõbrad, selle pärast oli see ammugi nende püüdmine, Lääne mere äärseid maid ja sadamaid, kui Lääne-Europa hariduse väravaid, oma kätte saada, ja varemalt või hiljemalt peavad need maad nende kätte langema. Kes neid selles nõuus aitab, see vähendab meie õnnetu kodumaa vaeva ja kiirendab rahulise, õnneliku aja algamist." Gabriel kõneles neid sõnu paisuva häälega, peaaegu pühaliku ettekuulutuse toonil, ja tõsise vaimustuse lõke loitas ta pilgus. "Andke andeks!" sosistas Agnes. Ta rinnust tungis südant kergitav õhkamine, ta silmis läikisivad pisarad, tänu pisarad! Ta ei tahtnud seda meest põlata! Tüki aega vältas piinlik vaikus. Agnese söögiisu oli hoopis ära lõppenud, kuna Gabriel vagusalt söömise lõpetas, siis pää käe pääle toetas ja pehmel murul puhkama jäi. Ta ei julenud silmi Agnese poole üles tõsta, sest ta tundis ennast süüdlase olevat ja sai enese pääle tusaseks. "Kes pagan kihutas mind kõiki välja lobisema?" mõtles ta kahetsedes. "Palju parem oleks olnud, kui ta mind mõneks Saksa krahvipojaks oleks pidanud ja ennast selle tõttu täie usaldusega minu hoole alla andnud. Nüüd on ta tuju jäädavalt rikutud, sõprus lõhutud, usaldus kadunud. Ime, et ta veel silmapilgugi minu ligidal viibida läbeb. Olen ikka veel noor ja rumal, ja päälegi toore südamega, et vaest, maha jäätud tütarlast nii uisapäisa kurvastada ja pahandada võisin. Kõik ei ole küll mitte minu süü. Miks ta oma seisusega nii väga uhkustas? See pani mu vere keema. Rumal temp on tehtud, pean katsuma viga kudagiviisi parandada. Küll ta võib mind nüüd südame põhjast vihata ja põlata!" Kui siis Gabriel mõne aja pärast silmi julges tõsta, pani ta määratu imestusega tähele, et Agnese näo pääl kõige vähematgi vihkamise ega põlgamise märki näha ei olnud. Ta paled olivad küll veidi kahvatud, aga nägu muidu rahuline ja pilk, millega ta Gabrieli pääle vaatas, õrna osavõtmist täis. "Jutustage mulle oma elust," ütles Agnes vagusalt. "Minu elust?" hüüdis Gabriel imestades. "Mis mul sest veel palju jutustada jääb? Teie teate juba, kes mina olen ja kui palju ma väärt olen. Ma arvasin, et Teil kõigevähemat himu ei ole, minusugusest veel rohkem teada saada." Agnes raputas tõsiselt pääd. "Sest, mis mina Teie elust siiamaani tean, ei või ma veel sugugi arvata, kes Teie olete ja kui palju Teie väärt olete. Teie ei ole igapäevne inimene, kelle elulugu kahe, kolme sõnaga ära räägitud on. Ütelge, mis tahate, aga ma jään esiotsa ikka veel uskuma, et Teie ennast minu ees halvaks teha püüate. Jutustage mulle kõik, küll ma siis ise näen, mis Teist arvata tuleb. või on Teil mõni saladus hoida, mille äraandmist minu poolt kardate? Teil ei ole usaldust minu vastu?" "Mull ei ole midagi saladust hoida." "Mikspärast ei taha Teie siis minu uudishimu täita?" tungis Agnes pääle. "Mõtelge, et Teie ise ennast minu sulaseks pakkusite ja sõna kuulda tõotasite. Kas olete juba unustanud, et mina valju meelega junker Georg von Mönnikhusen olen, kes oma sulase poolt tõrkumist ega kangekaelsust ei salli?" "Mis õige, see õige," ütles Gabriel naeratades. "Igal peremehel on õigus, oma teenijate koerustükka taga pärida. Kuulge siis, junker Georg, kui Teil seks kannatust küllalt on, uinutavat juttu oma truu-alandliku sulase Gabrieli eeselust." Agnes nikutas rõõmu pärast punastades pääd, pani käed ristis sülle ja jäi magusalt kuulama. Gabriel jutustas: "Kahekümnekaheksa aasta eest, kümme aastat enne suure Liivi sõja hakatust, elas Jägala jõe orus, allpool suurt koske, kaugel tuntud kütt ja kalamees, keda Oru Juhaniks hüüti, oma naise ja ainsa tütriga. Nime poolest oli Oru Juhan Pirita kloostri pärisori, elas aga kui vaba mees ja tasus oma orjamaksu sel viisil ära, et nädalas teatud hulga kalu ja jahisaaki kloostrisse viis; suurema jao müüs ta Tallinnas ära, tõi säält mitmetsugu kaupa maarahva tarbeks kaasa ja sai aegamööda jõukaks meheks. Ta rääkis Saksa keelt selgeste, mõistis lugeda, kirjutada ja kui vaja - ka Tallinna kaupmehi tüssata, kes teda muidu väga hästi sallisivad. Räägiti ka, et temal jõe suus veike laev peidus olnud, millega ta Soome maal kaupa ajamas käis. Tema rikkuse pärast oli temale ammugi nõuu antud, ennast pärisorja seisusest lahti osta. Oru Juhan ei kostnud, selle pääle ei ega jah, vaid lõi käega ja andis märku, et ta paremaid aegu ootab. Muidu on temast veel ütelda, et ta hää pereisa oli ja naest ning last hellaste armastas. Ühel päeval tuli Oru peresse tundmata noormees, kes Saksa ega Eesti keelt ei mõistnud; see pakkus Juhanile kuldraha ja palus märkide abil mõneks päevaks varjupaika. Oru Juhan lükkas, kuldraha tagasi, aga võõra võttis ta vastu, sest ta nägi nooremehe näost, et see õnnetu inimene ja surmani väsinud oli. Noormees kandis vene talupoja riiet, aga tema valgest näost ja peenikesest viisist oli näha, et ta mitte talupoeg ei olnud. Kui võõras paar päeva oli puhanud, palus ta jälle märkide abil, et Oru Juhan teda oma sulaseks võtaks. Juhan täitis ka seda palvet ja ei pärinud võõra mehe käest muud kui tema hüüdmine. Noormees vastas: "Gavrilo", ja sest oli Juhanile seks korraks küll. Gavrilo jäi Oru peresse elama, tegi rõõmsa meelega tööd ja õppis Eesti keele imeliku kiirusega selgeks. Oma elulugu ei ilmutanud ta kellegile. Oru Juhan ei küsinud, ja kui teised sest juttu tegivad, ei vastanud Gavrilo midagi. Esiotsa andis ta oma olemises märku, et kurvad mälestused tema südant koormasivad; ta sattus aeg ajalt nukra tuju sisse ja valas salamahti pisaraid. Aegamööda kadusivad need tujud ja Gavrilo näis oma uue elujärjega leppinud olevat. See tuli sest, et tema ja Oru peretütri Maali vahel armastus oli siginenud. See oli igapidi loomulik. Gavrilo oli kena noormees, peenikese viisiga, tulise loomuga, rõõmsa meelega; Maali oli metsa varjul kasvanud õieke, õrn, värske ja puhas. Nad pidivad teine teist armastama - see ei võinud teisiti olla. Maali ei teadnud veel õieti, mis armastus oli, ta ei mõistnud ennast häävitava tule eest kaitsta, mis tema rinnus häkiste põlema süttis. Aasta pärast palus Gavrilo Oru Juhani käest Maalid enese abikaasaks; kui auus mees pidi ta seda tegema. Oru Juhan tahtis teda esimeses vihas ära tappa, aga Gavrilo palus oma süüd põlvili andeks ja tõotas Maalid eluaja käte pääl kanda. Ühtlasi tunnistas ta nüüd alles, kes tema oli. Ta oli suurtsugu mees Moskva riigist, kes kerge meelega tsaari Ivan vassiljevitshi vastu eksinud ja tema viha eest üle raja põgenenud. Kodumaale ei tohtinud ta tagasi minna, sest sääl ootas teda piinlik surm. Ivani viha oli kustumata, andeksandmist ei olnud loota. Ainus lootus, viletsat elujärge parandada, oli - leppimine sugulastega, kes Gavrilo pääle ka tulivihased olivad, vähemast esiotsa temast midagi teada ei tahtnud, sest Gavrilo eksimine oli tsaari viha ka nende pääle juhtinud. Gavrilo lootis, et aeg sugulaste viha kustutab, nii et nende käest abi saaks ja võõral maal auuga võiks elada. Oru Juhan andis oma suurtsugu sulase süü andeks, lubas tütri temale naeseks ja valmistas toredad pulmad. Noorik tõi poja ilmale, kellele isa auuks "Gabriel" nimeks pandi. varssi pärast seda läkitas Oru Juhan väimehe Tallinna enese eest asju ajama. See oli kõikide õnnetus. Moskva tsaari poolt olivad sel ajal saadikud Tallinna tulnud, ilma et Gavrilo sest midagi oleks teadnud. Ta juhtus uulitsal saadikutega kokku, teda tunti ära ja hakati linna rahva abiga, kes vägeva tsaarile meelehääd püüdsivad teha, taga ajama. Gavrilo pääsis imelikul viisil ja tuli kui põgeneja Oru talusse tagasi. Kauemaks ei võinud ta siia jääda, sest Tallinnas tunti tema varjupaika. Oru Juhan viis väimehe oma laevaga Soome maale. Sest saadik oli Gavrilo kui tina tuhka kadunud. Teda arvati surnuks. Maalile ei maitsnud enam toit ega jook, misgi asi ei teinud talle rõõmu, ta jäi põdema ja kustus aasta pärast nagu küünal õnnetuse kareda tuule käes. Tema poeg kasvas Oru talus vanaisa ja vanaema hoole all priskeks, vallatuks ja kangekaelseks poisiks. Ühel päeval, kui seitsmeaastane Gabriel üksipäine jõe ääres, paarsada sammu talust eemal mängis, astus üks tundmata mees, kellel peenike nägu, aga jämedad riided seljas olivad, tema juurde, tõstis ta üles ja andis talle mitu korda suud. veike mees ei olnud sellega nõuus, vaid hakkas karjuma ja püüdis ennast lahti rabeleda, aga võõras ütles vaigistades: "Ära karda mind, Gabriel, ma olen sinu isa." Nüüd silmitses poiss teda hoolega ja peenikesed, valust ning vaevast välja kurnatud jooned jäivad igavesets ajaks ta mälestusesse. Ta kutsus võõrast vanaisa juurde, aga see kostis: "Ma ei julge tema ette astuda, sest ta vihkab mind kui sinu ema mõrtsukat. Kui sa suuremaks saad, siis tuleta meelde, et sa suurtsugu mehe poeg oled. Mine vene maale ja otsi vürst Feodor Nikititsh Sagorski üles; ta on minu lihane vend ja sinu onu. Tsaari viha pärast ei julge tema mind enam vennaks tunnistada, aga ta ei ole kuri inimene ega või sinu vastu mingisugust viha kanda. võta need asjad ja hoia neid hoolega." Nende sõnadega andis võõras mees põueoda, kuld sõrmukse ja kinni pitserdatud kirja poisi kätte ja lisas juurde: "Kui neid asju onule näitad, siis saab ta sind vastu võtma." võõras andis poisile vceel korra kuumalt suud, pühkis pisarad silmist ja tõttas minema. Isa kuju ja isa sõnad ei kustunud ialgi Gabrieli mälestusest. varsi pärast seda juhtumist heitis Gabrieli vanaema hinge. Oli Oru Juhan juba tütri surmast saadik otsekui ümber muudetud, siis jäi ta nüüd hoopis nukraks, hoidis inimestest eemale ja jättis asja ajamise hooletusesse. Paraku ei olnud tema õnnetuste mõõt veel kaugeltgi täis. Suur sõda pääsis lahti, venelased heitsivad viru maa eneste alla ja tungisivad säält ootamata viisil Harju maa sisse. Oru Juhan põgenes raha ja vara maha jättes nende eest Tallinna, andis tütripoja oma vana sõbra, rahataguja Peter Schenkenbergi hooleks ja läks, kui venelased Lääne maa poole edasi olivad tunginud, Oru talusse maha jäätud varandust päästma. Oru talu oli venelastest imelikul viisil puutumata jäänud, aga kuna Juhan sääl oma asju tallitas, tuli korraga salk Saksa mehi Paidest venelaste eest põgenedes jõge mööda allapoole, riisus talu paljaks, süütas ta põlema ja jättis Juhani, kes oma vara sõjariistaga oli katsunud kaitsta, lõhki raiutud pääga auravate rusude keskele maha. Oru Juhan pääsis eluga ja vandus kõigi Sakstele verist kättetasumist. Ta korjas hulga talupoegi, kes sel ajal mõisnikkude hirmsa rõhumise pääle vihased olivad, enese ümber, tungis mõisade ning losside kallale ja tappis kõik rüütlisugu mehed ilma armuta ära, kes tema kätte langesivad. Tema nõuu oli, mõisnikkude sugu Eesti maalt hoopis ära kaodata ja oma rahvaga Moskva tsaari kaitse all vabalt elada. See kauge sihiga ettevõte lõppes niisama õnnetul viisil, nagu kõik endised sellesarnatsed katsed. Talupojad piirasivad Koluvere lossi ümber, kuhu palju mõisnikkusi nende eest oli põgenenud. Loss oli väga kindel ja tema kaitsjad panivad pääletungijatele meeleäraheitmisega vastu, sest nad teadsivad, et neil vihaste talupoegade poolt armu loota ei olnud. Neile tuli ootamata viisil abi. Kuna talupojad parajuste tormi jooksmas olivad, tungis, rüütel Kaspar von Mönnikhusen suure mõisameeste salgaga selja tagant nende kallale. Talupojad sattusivad kahe tule vahele ja leidsivad peaaegu kõik surma. Oru Juhan sai raskeste haavatud ja sattus vangi. Teda piinati hirmsal viisil ja poodi siis võllasse. Sellega oli talurahva mäss lõpetatud. Rahataguja Schenkenberg võttis veikse Gabrieli oma kasvandikuks ja kandis tema eest isalikult hoolt. Gabriel kasvas oma kasuvendade Ivo ja Christophi seltsis üles, kes temaga umbes ühe vanadused olivad. Suurt rõõmu ei leidnud vana auus rahataguja oma poegadest ega kasulapsest mitte, sest kõik kolm olivad üleannetud, taltsutamata loomuga poised ja isekeskis alati riius. Ivo ja Christoph sõimasivad kasuvenda pea venelaseks, pea Taterlaseks, ja Gabriel andis neile rusikatega vastust. Mida vanemaks poisid saivad, seda kangemaks kasvas vihavaen nende vahel. Ühel päeval, kui Gabriel 17 aastane oli, ei suutnud ta kasuvendade kiusu enam välja kannatada. Ta andis kummagile viimast korda mööda kõrvu, hüüdis: "Olen ma venelane, siis tahan ka seks jääda!" - ja jooksis kasuisa majast pakku, otsekohe viljandi poole, sest ta oli kuulnud, et sääl üks vürst Sagorski venelaste sõjapäälik oli. Siin kippus ta häbemata julgusega otsekohe vürsti jutule, kes teda nähes tagasi põrkas ja hüüdis: "See on ju minu vend Gavrilo!" "Gavrilo küll, aga mitte vend, vaid vennapoeg," kostis poiss julgeste, rääkis oma eluloo üles ja andis põueoda, kuld sõrmukse ja kinni pitserdatud kirja vürsti kätte. vürst luges kirja, tunnistas asju, jäi uskuma, võttis Gabrieli enese juurde ja tegi temast tubli sõjamehe. Gabrielil oli nüüd hää põli, sest onu, kellel lapsi ei olnud, pidas teda kui oma last, lubas kõik vara temale pärandada, seadis ta täie ea sees ülemaks 1000 mehe üle ja andis talle voli teha, mis tahab. Gabriel tarvitas antud voli seks, et Sakslastele, Rootslastele ja Poolakatele võimalikult rohkel mõõdul tuska tegi. Tema nimi sai venelaste seas varsi kuulsamaks, kui asi väärt oli. Tsaar Ivan ise laskis ta enese ette kutsuda, kõneles temaga armulikult ja oleks temale vist ka teoga armu näidanud, poleks mitte Gabriel oma õnnetust isast juttu teinud ja temale armu palunud, kui ta kogemata veel elus peaks olema. Selle pääle tõmbas Ivan Hirmus kulmu kortsu - märk, mis Moskva riigis tuhandeid värisema paneb - pööras ülijulge palujale selja ega rääkinud temaga sel puhul enam sõnagi. Gabrieli sõbrad ja tuttavad värisesivad tema elu eest ja hoidsivad temast kui pidalitõbisest eemale, onu Feodor Nikititsh noomis teda karedate sõnadega. Õnneks ei olnud tsaari vihal seekord tõsisemat tagajärge. Iga mõistlik inimene oleks sarnatsest äpardusest tulevikuks õpetust võtnud ja teisel korral palju, palju targem olnud. Mitte nii Teie alandlik sulane Gabriel, kes paraku loomu poolest põikpää on ja igas asjas sellesinatse põikpää järele armastab teha. Temal ei olnud mingisugust põhjust arvata, et isa veel elus on, aga ta oli selle mõtte kord pähe võtnud ja hoidis sest visalt kinni. Järgmisel aastal jooksis Gabriel oma salgaga kindla lossi pääle Lõuna-Liivi maal tormi, sai võitu ja võttis sääljuures ühe tähtsa mehe vangi. Onule tuli mõte, et Gabriel vahest tsaari lepitada võiks, kui ise selle vangi tema kätte viib. Gabriel pidi käsku täitma ja vangi ühes teistega Pihkvasse viima, kus Ivan sel ajal viibis. Tsaar rõõmustas, tuletas Gabrieli ilma vihata meelde ja käskis teda midagi hääd asja paluda. Ilma viibimata palus Gabriel oma õnnetu isale armu. Jälle tõmbas Ivan kardetud kulmu kortsu ja küsis: "Kas ta siis veel elab?" "Ma ei tea seda, aga ma loodan," oli Gabrieli vastus. Selle pääle pahvatas Ivan Hirmus naerma, mis väga arva juhtus, ja hüüdis pääd vangutades: "Oh sa rumal, rumal, sa palud kurjategijale armu ja ei tea isegi, kas ta veel elus on. Aga hää küll, ma olen tõotanud, ma pean sõna pidama. Kui sa ise Gavrilo Sagorski elusalt minu kätte tood ja tema oma pattu südamest kahetseb, siis annan temale vahest armu. Enne ära tule minu silma ette. Sa oled mulle meele hääd teinud; tänuks annan sulle kahekordse vihastamise andeks. Ära unusta, et mina bojaride kangekaelsust ei salli." Nõnda oli Gabriel oma edevuse läbi teist korda tsaari armust ilma jäänud, mida vähemast onu temale oli lootnud. Kui ta tühja kätega onu juurde tagasi tuli, sülitas see tuld ja ähvardas Gabrieli koerapiitsaga minema kihutada, kui ta veel korra isa nime suhu peaks võtma. Onu oli niisama kurja suuga, kui hää südamega; ta jättis koerapiitsa rahule ja armastas vennapoega enam kui enne. Tüki aega ei teinud Gabriel isast piiksugi, aga ta kuulas ja uuris salamahti. Paari nädala eest võttis ta Liivimaal veikese Rootsi väesalga vangi ja kuulis ühe vangi käest, et Rootsi päälinnas veel hiljuti Gavrilo Sagorski sarnane venelane kõige suuremas viletsuses elutsenud. Nüüd ei suutnud Gabriel kauemine kannatada. Ta rääkis asja onule ja palus luba isa taga otsima minna. Onu käskis südametäiega vangi ära hukata ja Gabrieli mõneks ajaks vahi alla panna. Sarnane teguviis ei kahandanud Gabrieli kangekaelsust, vaid kasvatas tema tõrkumise vaimu. Ta põgenes vahi alt ja läks oma käe pääl isa taga otsima. Tema nõuu oli, esmalt Tallinna ja säält Rootsimaale minna. Tee pääl juhtus talle seda ja teist, millest rääkida ei maksa. viimne äpardus - või oli see õnn? - juhtus talle Kuimetsa mõisa ligidal ja sellega lõppeb Gabriel Sagorski elulugu. Mis siis veel tuli, seda teab junker Georg ise, sest räägitav Gabriel ei ole keegi muu kui Teie alandlik sulane."
7. Leping. Agnes oli sügava tähelepanemisega kuulanud. Kui Gabriel vait jäi, tõmbas neiu sügavaste hinge ja ütles pehme häälega: "Teie olete hää jutustaja ja veel parem poeg. See inimene on õnnelikuks kiita keda -" "- keda Teie armastate," tahtis Agnes ütelda, aga ta punastas häkiste ära ja lause jäi lõpetamata. "Noh, keda -?" päris Gabriel ilma armuta. Agnes tegi teist juttu. "Ma kardan, et Teie nüüd enam minu sulane ei taha olla, vürst Sagorski," ütles ta kartlikult naeratades. "Teil on nüüd õigus, minu pääle üle õla vaadata, sest mina olen lihtsa rüütli tütar, kuna Teie vürstlikust soost olete." "Kui Teie arvate, et mina oma isa endise seisuse pääle põrmugi uhke olen, siis eksite, junker Georg," ütles Gabriel kuivalt. "Selle maa seaduste järele ei ole ma päälegi muud kui Pirita kloostri pärisori, kes oma kohut ei täida." Omas meeles aga mõtles ta: "väga hää, et ta mind nüüd enam omasuguseks arvab. See kasvatab uhke rüütlipreili usaldust minu vastu ja aitab teekonda kergitada." Ja valjuste lisas ta juurde: "Kas olete nüüd küllalt puhanud, junker Georg?" "Oh, ma ei ole sugugi väsinud", ütles Agnes rõõmsaste. "Siis võiksime jälle minekut teha, sest meil on täna veel pikk ja vaevaline tee ära käia." "Kahju!" õhkas Agnes ilma tahtmata. "Kahju siit lahkuda, või kahju, et tee vaevaline on?" küsis Gabriel. "Et tee nii vaevaline on," kostis Agnes kimbu üle kummardades ja seda nobedaste kinni siduma hakates. Gabriel katsus aidata, nende käed puutusivad kokku. Magus värin käis Gabrieli tehast läbi. Tal tuli kange himu, neiu kenast, kuldjuukselisest pääst, mis nii lähedal tema silmade ees liikus, kahe käega kinni sasida ja oma pale vastu suruda. Kartes, et kuri himu liig suureks kasvab, tõusis ta järsku püsti. Selsamal silmapilgul arvas ta metsast kuiva raagude prõginat kuulvat, mis kohe jälle vaikis. "Kas kuulsite midagi?" küsis ta kaheldes Agnese käest. "Ma kuulsin, nagu oleks siin lähedal keegi kuiva oksa pääle astunud", kostis Agnes. "vahest oli see mõni kiskja elajas?" Nad jäivad kuulatama. Metsas valitses sügav vaikus. "Pole vist midagi, aga parem vaatan järele," ütles Gabriel. Ta tõmbas mõõga kepi seest välja ja sammus sinna poole, kust raginat arvas kuulnud olevat. "Gabriel!" karjatas Agnes häkilises ahastuses. "Ärge minge edasi! Sääl varitseb üks inimene paksu männa taga, vaat', vaat', sääl paremat kätt!" Järgmisel silmapigul kargas Agnesest tähendatud puu tagant tume kuju välja ja sihtis pika püstoliga Gabrieli pääle. Püstoli lukk prõksus, aga pauk ei läinud lahti. Mees pööras kohe ümber ja putkas üle pää kaela kaugemale metsa sisse. Gabrielil olivad pikemad koivad; paarikümne sammuga jõudis ta põgeneja kannule ja tahtis juba ta kraest kinni haarata, aga mees põrkas kõrvale, jäi järsku seisma ja pööras näo tagaajaja poole. See oli keskealine, tüvikas mees talupoja riides, mis rohkeste kulunud ja lõhki kärisenud oli. Tema käes välkus pika teraga pussnuga. "Pea kinni!" ütles ta lõõtsutades. "Ega ma jänes ei ole, et mind nii häbematal viisil taga kihutad." "Kes käskis eest ära lipata?" vastas Gabriel rahuliselt. "Tohoo, pidin mina vana rauk üksipäine kahe noore mehe vastu hakkama?" "Meie ei kippunud sinu kallale." "Päh, kes seda võis teada? Arvasin et röövlid olete." "valetad, sõber, seda sa ei võinudgi arvata. On see noorherra vahest röövli nägu?" Agnes tuli joostes. Nuga võõra mehe käes nähes asus ta Gabrieli kõrva, sihtis püstoliga võõra peale ja hüüdis välkuvail silmile "Kas pean selle kurja inimese maha laskma?" "Pole vaja, junker Georg," vaigistas Gabriel naeratades, "ma loodan temaga üksipäine toime saada." "Kui teie röövlid ei ole, siis laske mind rahuga oma teed minna," ütles võõras. "Pea kinni, mis häda sul on?" kostis Gabriel rahuliselt. "Meie oleme küll auusad inimesed, aga mul on põhjust uskuda, et sina ise röövel oled. Ma arvan sind natukese tundvat. Kas sinu nimi ei ole Siim?" Mees ajas silmad pärani laiale ja hakkas siis häkiste täie kõriga karjuma: "Mis tembutamine see on? Ma pole kellegi Siimust eluajal kuulnud. Mis te' auusat teekäijat sõimate?" "vait!" põrutas Gabriel mõõgaga ähvardades. "Su seltsimehed on vist ligidal, tahad neile kisaga märku anda? Kui veel korra häält üleliiga paisutad, siis teen su igaveste vaikseks. Oma kisa läbi oled sa ennast veel paremine tunda annud. Otse niisama kisendasid sa kahekümne aasta eest, kui sind ühes kohas varguse päält kinni võeti ja peksma hakati. Sel ajal olid sa tuntud varas ja röövel, see oleks ime, kui vaheajal auusaks teekäijaks oleksid muutunud. Ma ei usalda sind siia jätta, sa pead meie kaasa tulema." Siim pistis häkiste kaks sõrme suhu, aga selsamal silmapilgul kargas Gabriel kui tiiger ta kallale, rusus ta selili maha, pani põlve ta rinna pääle ja ütles: "Tasa, tasa, sõber! Mis sa nüüd tahtsid teha?" "vilistada!" purtsas röövel vihaselt. "Mikspärast? "Minu seltsimehed ei ole kaugel, nad võivad iga silmapilk siin olla. Hoia, et sa minusse ei puudu!" "Kõvaste puudun, kui sa tühje tempusid maha ei jäta. või nüüd oled juba röövlite päälikuks tõusnud? Enne varastasid üksipäine." "Kes pagan sa oled, et seda nii hästi tead?" imestas röövel. "vana tuttav, kes sinu nahka mitmest küljest näinud." "Noh, noh, ära sellega nii väga uhkusta; see võib igaühele juhtuda. Aga pagan võtku mind, kui ma su nägu mäletan. Oled vist mõni ametivend, kuid minust kavalam?" "Peaaegu!" naeris Gabriel. "Aga see ei maksa mälestust vaevata. Räägime parem mõistlikku juttu." "Mina räägin hää meelega mõistlikku juttu." "Kas usud, et su elu minu käes on?" "Ma usun, et sul minust rohkem rammu on. Sa oled kole murdja; mina kardan, et mul ühtgi tervet konti enam kere sees ei ole." "Siis püüa tõtt rääkida, muidu -" Gabriel lasi mõõga tera röövli silmade ees läikida. "Minu sõna on kui aamen kirikus," ütles Siim silmi pilgutades. "Kui palju sul mehi on?" "Tüki tosin." "Kus nad seisavad?" "Sääl." Röövel tähendas silmadega päevalooja poole. "Kui kaugel?" "Tüki tuhat sammu." "Hää küll. Meie läheme nüüd edasi ja sina tuled kaasa. Juhtub, et meie säälpool (Gabriel tähendas päevatõusu poole) sinu seltsimeestega kokku puudume, siis saad sina vaksa külma terast keresse. Kas sul kogemata mingisugust õiendust oma üteluste kohta ei ole?" "Ei ole." "Räägitud äpardus juhtub sulle ka siis, kui sa ilma minu käsuta piiksu teed või putku panna katsud." Ma mõistan." "Püstoli ja pussi usaldad esiotsa minu kätte." "Hää meelega." "Noh, siis lähme teele, tasemad kui vaimud. Kui sind küsitakse, siis vasta sosinal, muidu pea suud!" Gabriel tõusis üles ja käskis Siimu enese eel käia. Nad läksivad metsa sõrvale tagasi, kuhu kimp maha oli jäänud. Gabrieli käsu pääle pidi rovel kimbu oma selga võtma. Seda nähes ei suutnud Agnes naeru pidada. "See ei ole muud kui õigus," ütles Gabriel. "Mina pean tema sõjariistu tassima, siis kandku tema selle eest minu leivakotti." Nad lahkusivad suurest metsast ja kõndisivad kõrge nurme- ja nõmmemaa üle põhjahommiku poole. Kolmetunnilise rändamise järele, tuli jälle suur mets vastu, mis sel ajal, nagu osalt veel praegugi, Kose ja Jägala jõe kaldaid mitme penikoorma maa pääl kattis. Kõige selle rändamise ajal ei räägitud peaaegu sõnagi. Kui nad madalast Kose jõest läbi olivad läinud, jäi Gabriel seisma ja pööras ennast Siimu poole, kelle otsaesiselt higi maha tilkus: "Nüüd oleme sinu lõbusat seltsi küllalt maitsnud, aga lipata ei julge ma sind veelgi lasta; kes teab, missuguse paha tembu sa veel tagajärele ära teed. Kõige õigem oleks, kui sind selle kena männa oksa riputaksin, siis oleks meil ja teistel sinust rahu. Mis Teie arvate, junker Georg?" "Ei, ei!" ütles Agnes kohkudes. "See oleks mõrtsukatöö. Jäägu meie käed tema verest puhtaks." "Esite tahtsite ju ise teda maha lasta," naeratas Gabriel. "Jah, siis - ma arvasin, et ta noaga Teie kallale kipub.'" "Ja tahtsite mulle appi tulla? Suur tänu! Mis mul siis viga elada, kui nii vägev käsi mind kaitseb! Aga mis me nüüd selle võrukaelaga teeme? Laseme ta lahti, siis kutsub ta seltsimehed ja kihutab meie järele. vähemast pean ta puu külge kinni siduma, et ta paigast liikuda ei saaks. Õnneks võtsin mõisast tüki köit kaasa." Gabriel surus Siimu, kes sugugi vastu ei pannud, rinnuli paksu männa vastu, tõmbas ta käed ümber tüvi, nööris nad teiselpool kokku ja mässis siis veel nööri mitmekordselt tüvi ja röövli keha ümber. "Ega te mind ometigi peksma ei hakka?" küsis röövel kahtlaselt. "Hm!" tegi Gabriel. "See on hää mõte, mida mulle veel pähe ei tulnudgi; näha on, et sa ise kõige paremine tead, mis sulle kõlbab. Tolmutaksin üsna hää meelega su patust turja, aga mis see kõik aitab? Sa oled ju ise näidanud, et peks sind ometegi ei paranda." "Aga kui te mind sedaviisi seotult siia maha jätate," nurises röövel, "siis suren ma nälga, ehk jälle kiskjad elajad panevad mu nahka." "Oi, on sul nii hale meel iseenese pärast?" naeris Gabriel. "Kas nende vastu ka nii halastaja oled, keda sa paljaks riisud? Ütle puhtast südamest, mis sa meiega oleksid teinud, kui meie kogemata sinu kätte oleksime langenud? Ära karda, ma jätan sulle nii palju toidukraami siia, et sa vähemast täna ega homme nälga ei sure. Kiskjaid ei pruugi sa üleliiga karta, sest need ei puudu omasugustesse. Sinu pussi ja püstoli võtan mälestuseks kaasa; need on sinu käes kurja küllalt teinud, ehk kõlbavad nüüd mõne hää teole." Gabriel võttis kimbust kannika leiba ja pistis selle röövli põue, nii et ots suuni ulatas. Kimpu jälle oma selga upitades, ütles ta: "Jumalaga, Siim. Tuleval korral mäletad minu nägu vist paremine? Kui võid, siis paranda meelt, kui mitte, siis ole teinekord vähemast ettevaatlikum, et sa - röövlite kätte ei lange." Röövel kiristas vaikselt hambaid. Kui Gabriel ja Agnes tüki maad suure metsa all ära olivad käinud, ütles Agnes: "See juhtumine tegi mulle palju enam nalja kui hirmu. Kas usute, mul on hale meel selle vaese, petetud röövli pärast!" "Usun küll, aga ei või parata," pomises Gabriel. "Teie ei tohi mitte kõiki inimesi omataoliseks pidada, junker Georg." "Aga ta on ometigi ka inimene!" "Õige küll, aga kui inimene ennast metselaja sarnatseks teeb, siis peab temaga sedamööda ümber käidama." "Ta võib sääl tõeste otsa leida." "See oleks hulga rahvale suureks õnneks, aga ma ei usu seda. Kurjadel on visa hing. See on kaval rebane, kes ikka nõuu leiab. Päälegi ei ole ma teda nii väga kõvaste sidunud; mõne tunniga võib ta ennast köidikutest lahti rabeleda." See sõna äratas Agnese kuldses südames häkilist rõõmu ja tänutundmise tuhinat. "Teie olete hää inimene!" hüüdis ta liigutusest väriseva häälega, ja korraga tundis Gabriel oma käe küljes sooja, pehmet surumist. Gabriel jäi järsku seisma. "Junker Georg, mis Teie teete? Teie annate sulase käele suud!" püüdis ta naljatada, aga ta hääl jäi kurku kinni, ta värises kõigest kehast. Tema ees seisis uhke rüütlipreili kui vaene patune, silmad maha löödud, paled lõkendama punaga kaetud; tema neitsilik iludus oli sel silmapilgul Gabrieli meelest peaaegu üleloomuline, ja üleloomuline oli ka noore mehe tahtmise jõud, et ta sarnatse kiusatuse vastu jäksas seista. "Mõtelge oma seisuse pääle, preili von Mönnikhusen," ütles ta lühikese vaikimise järele kentsakalt kõlava, koriseva häälega. "Olen ma Teid pahandanud?" kogeles Agnes kohkudes. "Ei, aga ma ei tahaks, et Teie hiljemalt iseenese üle pahandaksite." Päike oli looja minemas, kui rändajad ojakese äärde jõudsivad, mis siin laisalt metsheinamaast läbi sirises. Ojakese ligidal seisis üksik heinaküün ja Gabriel leidis järele vaadates, et küünis ei tea mis ajast veel vähene osa heinu järele oli jäänud. "Taevas on meile armuline," ütles ta rõõmuga. "Mõtlesin juba murega, kust öömaja leida. Tore ei ole küll seegi mitte ja ära hellitatud junker Georg tõmbab vist mokad veidi krässu, aga vähemast võib ta nüüd ometigi pehmel asemel ja katukse all puhata. Mina, kui truu sulane, jään küüni ukse ette valvama." "Kas Teie sugugi väsinud ei ole?" imestas Agnes. "Ei ole." "Minu jõud on küll lõppemas," õhkas Agnes väsinult pehme heina sisse langedes. "Oh mina juhm!" pahandas Gabriel enese pääle ja hakkas kohe aset kohendama, mille pääle ta oma pika ülikuue laotas. "Mis mu arus oli, et ma selle pääle varemalt ei mõtelnud! Mis asi kihutas mind kui kiilis looma ühtepuhku edasi tormama? See oli minust andeksandmata eksitus, see oli otse kuritegu! Kuda võisite Teie, noor ja õrn naesterahvas, uneta öö järele veel pikka ja rasket teereisi välja kannatada?" "Mul oli lõbus seltsiline." Gabriel raputas kahtlaselt pääd. "Teie ise eksitasite mind, preili Agnes. Teie olite terve päeva rõõmus ja erk, kust pidi mulle siis väsimuse mõte pähe tulema? Oleksite Teie ühe ainsagi korra väsimuse üle kaebanud!" "Ma ei tundnud päeva ajal kordagi väsimust." "Ma mõistan nüüd: Teie sammusid tiivustas kuum igatsus armsa isa ja - vahest pisut ka kena junker Hansu järele -" "Herra Gabriel!!" Agnese häälest kõlas nii palju häkilist, õiglast meeleärritust välja, et Gabrieli süda - imelik küll! - kohe rõõmu pärast hüppama hakkas. "Kas saapad ei õõrunud?" õhkas ta silmakirjalise nukrusega. "Mu jalad on praegu nii tuimad, et valu ei võigi tunda." "vaene, vaene preili! Mis peame nüüd pääle hakkama? Ma langeksin igavese nuhtluse alla, kui Teie homme hommikul liigväsimuse pärast paigast liikuda ei suudaks või - taevas hoidku seda tulemast! - koguni haigeks peaksite jääma! Kui raske, kui hirmus võib see õnnetu teereis, mis nüüd paraku veel pikemaks ähvardab venida, Teie meelest olla!" "Ei sugugi!" tõendas Agnes ilma mõtlemata. "Ma ei ole vist ialgi rõõmsam ja - rahulisem olnud." Selle pääle ei teadnud Gabriel muud midagi vastata, kui kummardas häkilises liigutuses, sasis neiu käed pihku ja andis neile suud. Kust ta korraga selle julguse võttis? See on tärkava armastuse saladus. Agnes tõmbas käed ruttu tagasi ja kattis nendega oma silmi. väsimuse karv oli ta näost häkiste kadunud. Gabriel soovis neiule veidi kõikuva häälega rahulist und ja läks küünist välja. Ukse taga heitis ta rohu sisse pikali maha, kindla nõuuga, mitte uinuda, vaid öö läbi valvata. Tema hingeline ja tundmusline seisukord tegi selle nõuu täitmise kergeks. Ta ei tundnud kõige vähemat väsimust, ta liikmed olivad kerged, pää roosikarvalisi mõtteid täis. Looduses valitses vaikus ja pimedus, misgi asi ei seganud Gabrieli mõtete rida. Ta pani käed pää all risti ja vahtis üksisilmi tumesinisesse taevasse, kus tähed armsaste särasivad. Gabriel ei näinud ühtgi tähte, tema silma eest libisesivad viimaste päevade mälestused mööda. Kasvava rõõmuga tuletas ta kõiki neid juhtumisi meelde, mis Agnese külge puutusivad, ja oli juhtumiste rida otsas, siis hakkas Gabriel ilma tüdimata teisest otsast uueste pääle. Aeg ajalt näis see õnn, Agnest oma ligidal, oma kaitse all teada, tema meelest arusaamata, võimata olevat igakord pidi ta siis kange himu vastu võitlema küüni sisse astuda ja oma silma käest kindlat tunnistust nõuda, et Agnes tõeste, kehalikult sääl oli, et misgi unenägu ega viirastus teda ei petnud. Kõrval on vähem häbitundmust, kui silmal. Et Gabriel oma õnne näha ei võinud, tahtis ta teda vähemast kuulda. Ta pidas hinge kinni, kuulatas teravaste ja imestas, et küünist see ühetasane hingetõmbamine ei kostnud, mis rahulise une tundemärk on. vahest oli Agnes niisama erk? Ei, see ei olnud võimalik. vaene laps oli ju puruväsinud, ta pidi raskeste uinuma, kuna teda liiategi mingisugused kentsakad ja keerulised mõtted ei erutanud; tema süda oli rahul, ta võis uinuda. Gabriel oli selles täieste kindel! Meie ei ole selles mitte nii kindlad. Meie kardame, et Agnes seekord Gabrielist karvaväärt targem ei olnud ega kordagi homse raske teereisi pääle ei mõtelnud, mis keha karastust magusa une läbi nõudis; kardame, et Agnese väsinud silmad alles koidu ajal lühikeseks ajaks kinni vajusivad. Gabriel pidas sõna: tervel ööl ei pannud ta silma kinni. Ettevaatusest ja ühtlasi kentsakast liikumise himust kihutatud, tõusis ta vahete vahel üles, tegi ringi ümber küüni, kuulatas siin ja kuulatas sääl, kõige teravamine aga küüni seinapragude juures, nagu oleks säältpoolt kõige suuremat hädaohtu karta olnud. Rõõmuga arvas ta säält viimaks ometigi ihaldatud ühe tasast hingetõmbamist kuulvat. Päike oli juba kõrgesse tõusnud, Gabriel ojakeses silmad puhtaks pesnud ja leivakoti kallal käinud, aga küünis valitses ikka veel vaikne lugu. "vaene laps!" mõtles Gabriel liigutuses, "küll ta väetikene võib väsinud olla! Uinu rahuga. Oleks küll paras aeg teele minna, aga kes raatsib niisugust uinujat äratada? Hää meelega vaataksin korra järele, kuda lugu seisab, aga ma ei julge, ma olen jänespüks." Gabriel võitles kaua iseenesega. viimaks astus ta ometigi kikivarbul küüni uksest sisse. Agnes magas rahuliste, ilma katteta, aga täies poisi riides, mis noore keha õrnalt paisuvaid neitsilist vormisid täieste ära varjata ei suutnud. Pehme viltkübara oli ta pää alla pannud, kuldsed juukserõngad keerlesivad puhta, valge otsaesise pääl; paled õhetasivad une soojusest, pool lahtiste huulte vahelt läikis tumedaste sinakasvalge pärlirida; terve näo üle oli rahulise õnne ja ilmasüütuse kuma välja valatud. Gabrieli meelest oli, nagu teeks ta pattu, nagu tumestaks ta oma ahne pilguga pildi kenadust, aga ta ei võinud parata, ta oli kui paigale kinni naelatud. Kaua silmitses ta neitsilikku magajat ja tundis, kuda viimne ärritus uhke rüütlipreili vastu ta südames sulas ja selle asemel imeline liigutus, suure õnne aimdus ja suure valu kartus asus. See kallis varandus, mida helde ja ühtlasi tige saatus üürikeseks ajaks tema hoole alla usaldanud, otse tema käte vahele pannud - see ei olnud ju tema oma; veel paar lühikest päeva, ja ta pidi selle varanduse tõrkumata käest ära andma, temast igaveste lahkuma. Oh need magusad, punased huuled, kuda nad ilma teadmata ja tahtmata meelitasivad ja kutsusivad, missugust joobnustavat õnne nad sellele tõotasivad, kes neid musutada tohtis! Üks ainuke kord! Kas see nii suur kuritegu peaks olema? Kuritegu küll, alatu tegu. Gabriel! Ole mees! Tahad sa õnnetu tütarlapse usaldust, kes ennast ilma kartuseta, ilma kahtluseta sinu kaitse alla uskunud, kurjaste pruukida? Ainus mõte selle pääle ajas Gabrielile puna palge. Ta pigistas hambad kokku, tahtis vahvaste põgeneda. Ta astus kaks, kolm sammu küüni ukse poole ja - pööras jälle ümber; ta ei suutnud ennast lahti kiskuda. Siin, siin oli tema elu õnn, siin joovastav karikas, mille sarnast elu teist korda ei paku; pidi ta sest puutumata mööda minema? Üks ainuke tilk sest karikast, ja siis - tulgu, mis tuleb! Gabriel langes häkiste põlvili ja kummardas uinuja näo üle. Magus joovastus tõusis talle pähe. Lähemal silmapilgul oli "kuritegu" tehtud. Gabriel surus oma kuumad, tuksuvad huuled uinuja sooja, pehme suu pääle, esite õrnalt, vaevalt puutudes, siis suurema ja suurema rõhuga; ühe ainsa tilga oli ta õnnekarikast rüübata tahtnud, aga ta tundis, et janu kustutamata oli! Uinuja kehast käis värin läbi. "Gabriel!" sosistasivad ta tuksuvad huuled; siis lõi ta silmad lahti. Ta ei kohkunud Gabrieli kahvatut, sügavat hinge ärritust tunnistavat nägu enese üle nähes, vaid naeratas õnnelikult; nähtus ei olnud ju muud kui eelkäiva unenäo järg ja Agnes arvas ikka veel und nägevat. "Agnes!" kogeles Gabriel värisedes. "Anna andeks, ma olen eksinud." Nüüd alles ärkas Agnes tõelise elu tundmusele. Ühe krapsuga kargas ta asemelt üles. Gabriel jäi põlvitama, sasis neiu kätest kinni ja palus: "Anna andeks, anna andeks!" "Mis süüd pean ma andeks andma?" küsis Agnes tumeda häälega. "Ma armastan sind, ma ei suutnud kiusatuse vastu panna, ma suutelesin sind, kuna sa uinusid." Agnese palesid kattis sügav puna, aga ta silmades säras õnne läik. Ta ei kostnud midagi, vaid pani käed noore mehe kaela ümber ja sundis teda üles tõusma. "Mikspärast unes?" küsis ta siis pehmeste ja veidi pilgelikult. Seekord sulasivad nende huuled vastastikku leppimise tõttu pikas, kuumas suuandmises kokku. "Agnes! Agnes!" kordas Gabriel kasvava tuhinaga; pääle armsa nime ei olnud tal uimastava õnnetundmuse avaldamiseks esiotsa ühtgi sõna käepärast. "Kas sa mind tõeste armastad?" küsis Agnes tema rinnal nuttes. "Seda sa küsid veel?" hõiskas nüüd Gabriel täiest südamest. "Ma armastan sind ju sest silmapilgust saadik, kui sind esimest korda metsas nägin. Aga sina - kuda võib see olla - ? "Oh sina umbusklik!" sõitles Agnes pisarate läbi naeratades. "Kuda võib üks tütarlaps sind näha ja mitte armastada?" "See ei ole kellegi põhjus," ütles Gabriel pääd raputades. "Mind on palju tütarlapsi näinud, aga selle pärast ei ole mind tänini veel keegi armastanud. Ja nüüd just sina, sina ise, Agnes von Mönnikhusen, keda ma nii kõrgel, nii kaugel enesest arvasin seisvat!" "väga kõrgel ja kaugel!" pilkas Agnes häbelikult. "Ma ei mõtelnud ju päeval ega öösel muu asja pääle, kui ainult sinu pääle; nii kõrgel ja kaugel seisid sa minust, sa vaene, alatu mees, et upsakas rüütlipreili aknariide vahelt sinu järele piiluda ei häbenenud." "Aga kui sa balkoni päält ära kadusid ja siis tüki aja pärast tagasi tulid, ei vaadanud sa enam kordagi minu pääle," mõnitas Gabriel. "Ja seda panid sina kohe tähele? Siis ei ole sa minust ju karvaväärt parem. Mina vaatasin mujale ja nägin ainult sind." "Kena kunsttükk!" naeris Gabriel. Siis ütles ta järsku tõsiseks minnes: "See on kõik nii ütlemata hää ja kena, et ma seda vaevalt uskuda suudan. Aga kui meie südamed teine teist tõeste on leidnud, siis oleks minu omakasulik soov, et nad ka põliselt kokku jääksivad. Lahkumine võiks vähemast minule liig valusaks minna. Selle pärast küsin ma: tahab junker Georg ennast nii kaugele alandada, et ta sulase Gabrieli oma põliseks seltsimeheks eluteel võtab?" "Junker Georgil ei ole midagi võtmist, aga Agnes Mönnikhusen tahaks hää meelega vürst Gabrieli sõnakuulelikuks ümmardajaks saada." "Aga mis ütleb sinu isa, sinu sugulased ja kõige päält - mis ütleb junker Hans Risbiter -" Agnes kattis kõneleja suu käega kinni. "Ära riku selle tunni õnne, Gabriel!" ütles ta põlgavalt. "Mees, kes häda ajal oma kihlatud pruudi maha jätab ja pakku jookseb, on minu meelest kõige viletsam inimeste seas. Ma ei taha tema nimegi enam kuulda." Ja uhkeste pääd tõstes lisas ta juurde: "Sinu armastus annab mulle jõudu tõigi vastu panna. Kes sind põlgab, on minu vaenlane. olgu see ka minu ligem sugulane. Aga kes tohib sind põlata? Eks sa ole vürsti poeg? Ma armastasin sind, kuna sa veel lihtne sõjamees Gabriel olid; tänu pärast pead sa mind nüüd vürsti prouaks tegema. Sest tunnist saadik olen ma sinu kihlatud pruut." Selle vastu ei olnud Gabrielil midagi ütelda. Ta surus Agnese tugevaste oma rinnale ja vajutas ta punase suu pääle lepingu kinnituseks kuuma pitseri.
8. Terava silmaga Saks. Hommikune suur sündmus maha arvata, läks see päev rändajatel ilma tähtsamate juhtumisteta mööda. Nad rändasivad väsimata - Agnese eilne nõrkus oli kui käega ära võetud - edasi, kuid mitte otsekohe põhjaõhtu poole, kus Tallinn seisis, vaid enam põhjapoole, ja nimelt kolme põhjuse pärast. Esimene põhjus, mida nad teine teisele teada ei andnud, oli see, et nüüd enam kummalgi suurt ruttu ei olnud Tallinna jõuda; vaevaline teekond oli mõlemate meelest nii armsaks saanud, et nad teed hää meelega kolmekordseks oleksivad pikendanud, kui nad aga sarnast pikendust kunagi arusaadaval viisil oleksivad vabandada mõistnud. Teiseks teadis Gabriel, et Kose Uuemõisas teine salk mõisamehi seisis ja maakohta kuni Tallinna piirini kardetavaks tegi; Gabrielil ei olnud aga nüüd kõige vähemat himu, mõisameestega teist korda kokku puutuda. Kolmandaks oli Agnese meeles korraga himu tekkinud, Gabrieli lapsepõlvist kodupaika Jägala jõe ääres näha saada; et see ka Gabrieli salasoov oli, siis heitis ta kohe nõuusse. Kiviloost saadik, kust nad sel päeval pärast lõunat kaugelt mööda läksivad, oli maakoht kõigi teede ja radadega Gabrielile lapsepõlvest tuntud ja äratas tema hinges pea rõõmsaid, pea kurvi mälestusi. Üleüldse oli teekond sel päeval rändajate meelest veel lõbusam, kui eile. Küll pidivad nad vaevaga mitmest padrikust, soost ja liivanõmmest läbi tungima, aga selle eest paistis ka päike nii armsaste, linnud laulsivad nii rõõmsaste ja kõige päält purtsas rändajate südametes nii elav, värske rõõmuhallikas, et nad tee raskusi sugugi tähele ei pannud. Oli mõni padrik liig paks, mõni soo liig pehme või oja liig sügav, siis laskis Agnes ennast hää meelega Gabrielist käte pääle võtta ja maksis talle oma magusa suuga niisugust vaevapalka, mida noormees kellegi kulla ega hõbeda vastu ei oleks vahetanud. Paaril korral puutusivad neile eemalt inimesed silma, aga nad hoidsivad nende eest hoolega kõrvale, vähem kartuse, kui kentsaka kadeduse pärast, oma noort õnne võera silmale ilmutada. Imelik jõud oli Agnese õrnade liikmete sisse asunud. Ta ei kaebanud kordagi tüdimuse üle, ei läbenud pikemaid puhkamise aegugi pidada, ta astumine oli kerge, lennu sarnane, ta hääl värske ja vaim erk. Pakkus Gabriel talle käevart toetuseks, siis võttis ta selle küll vastu, surus end silmapilguks seltsilise külge, pani pää otsekui väsinult ta õlale ja lippas siis vallatult naerdes jälle tüki maad ette. Õhtuks jõudsivad nad selle koha ligidale, kus Soodla jõgi ennast Jägala jõega ühendab. Paksus rägastikus jäivad nad öömajale. Gabriel ehitas okstest ja lehtedest urtsiku Agnesele päävarjuks, valmistas talle samblast pehme aseme ja soovis talle hääd und. Ta ise heitis jälle lausa taeva all puhkama. Agnes jäi seekord varsi uinuma, aga ta uni oli rahutu. Raske, ahastav unenägu vaevas teda. Ta nägi Gabrieli suure karuga mängivat. Karu oli esiotsa hääs tujus, mahe ja meelitav. Häkiste sai ta aga vihaseks, tõstis käppa, lõi mänguseltsilise maha ja siis nägi Agnes Gabrieli suure, sügava vereloigu sees ujuvat. "Gabriel!" karjatas Agnes hirmsas ahastuses ja ärkas unest. "Mis viga?" kostis Gabrieli rahuline hääl õuest. Häkiline rõõmuvool tungis Agnesele pähe. Ta tõusis üles ja tõttas urtsikust välja. Gabriel lamas pool istukile puu najal. Kahinat kuuldes ja Agnest enese ees nähes kargas ta kohe püsti ja küsis murelikult: "Mis sul on. Agnes?" Agnes lõi käed sõnalausumata seltsilise ümber ja surus teda ägedaste enese vastu. Siis alles kogeles ta sügavas ärrituses: "Ma nägin kurja und. Ma arvasin sind surnuks." "Kas see sind siis nii väga ehmatas, laps?" ütles Gabriel hääs tujus ja silitas käega neiu juukseid. "Gabriel!" sosistas Agnes kõigest kehast värisedes."Ära sellega naljata! Hoia ennast! Mõtle, sinu elu on minu elu, sinu surm on minu surm." Nende sõnadega kiskus ta ennast häkiste Gabrielist lahti ja läks urtsikusse tagasi. Käidud tee ja viimsed rahuta ööd saivad viimaks ka Gabrieli raudsest kehast võitu. Koidu ajal vajusivad ta silmad kinni, ta jäi kui surnu magama. Päike oli juba keskhommikusse jõudnud, Agnes ammugi üles tõusnud, aga Gabriel magas ikka veel rasket und. Agnes ei raatsinud teda äratada; ta istus vagusalt magaja pääotsi ja silmitses mõttes ta pruuniks põlenud nägu. Selle näo jooned olivad kui tõmmukast marmorist välja raiutud, otsaesine kõrge ja lai, kulmud uhkeste võlvitud, nina kõrge seljaga ja otsekohene; avaldas näo ülemine pool mehist julgust ja mõistust, siis tunnistas peenike suu ja ümmargune lõug õrna meelt ja südame pehmust - loomu omaduste kokkujuhtumine, mis naesterahvastele kõige enam meeldib. Agnese rind paisus rõõmust ja uhkusest. "Ialgi ei ole ma ilusamat meest näinud ja nüüd on see mees minu, minu!" hõiskas hääl ta südames. "Kui ta teaks, kui kuumalt ma teda armastan! Kui ta teaks, missuguse rõõmuga ma tema pääotsis valvan ja nõnda igaveste tema üle valvata tahaksin! Ja tema võis mõtelda, et mina teda tema seisuse pärast põlgan! ... Oh tädi Barbara, ma saan sinust nüüd alles õieti aru ja usun, et sa täieste õnnelik oled, sest mis asi võiks ilma pääl parem olla, kui igapäevane elu armsa mehe kõrval? Oleksin mina kuninga tütar ja suure riigi pärija, ma annaksin kõik ära ja elaksin saunaurtsikus, kui tema mind sinna kutsuks ... Üks ime on minuga sündinud; mu meelest on kõik ära kustutatud, mis temasse ei puudu; uinudes ja valvates seisab ta ühtepuhku mu silma ees. Mis oleks minust ilma temata saanud, kuda oleksin ma seda hirmsat õnnetust kannatanud, mis mul nüüd vaevalt meeles seisab? Mu vaene isa, kus sa nüüd oled?... Kui rahuliselt ta uinub! Kas ta peaks ka und nägema, mind unes nägema? Ma usun küll. Kuda võiks see teisiti olla? Ta armastab ju mind, ta armastab mind! Kui õnnelikuks see mõte mind teeb! Mul on, nagu kuuleksin ma inglite laulu ja näeksin taevast lahti olevat. . . Teen ma pattu, et taevalist õnne maapäälse õnnega kokku sean? Anna andeks, armas Jumal, kui ma praegu midagi teist õnne kõrgemaks pidada ei suuda, kui seda, mis mul käes on!" Pisarad tumestasivad Agnese silmi. Ta langes põlvili ja kuum palve, uskliku, õrna, õnnest ja ühtlasi õnne kadumise ahastusest variseva südame palve kerkis ta huultelt sinise taeva poole... Lõuna ajal võtsivad Gabriel ja Agnes Jägala jõe kõrgel kaldal lõunat ja olivad ühtlasi nii magusaste juttu puhumas, et nad üht salka ratsamehi, kes liivase pinna pääl ja põõsaste varjul peaaegu kuulmatalt lähenesivad, varemalt tähele ei pannud, kui ärapeitmine juba võimata oli. Neid oli nähtud ja ratsanikud kihutasivad otsekohe nende poole. "Oh Jumal, minu unenägu!" karjatas Agnes kohkudes. "Kui see Siimu salk peaks olema, siis peame oma elu kallilt müüa katsuma," ütles Gabriel üles karates, "Kus mu silmad ja kõrvad olivad? Nüüd ei maksa enam põgeneda. vahest jätavad nad meid narrimata. Ma ei näe Siimu nende hulgas." "Ära neid asjata ärrita!" palus Agnes. "Jumal hoidku!" naeratas Gabriel. "Kui vastane minust kangem on, siis olen ma vagasem kui lammas. Omaltpoolt palun ma: ole kaval ja külma verega! Ma arvan, need ei ole muud kui põgenevad või riisuvad talupojad. Meie peame huntidega hulguma: mina olen muidugi nendesugune ja sina - kas tahad nüüd natukeseks ajaks minu vend Jüts olla?" "Hää meelega." "Kena." Gabriel astus tulijatele paari sammu vastu. Neid oli kümme ratsameest, kõik väga kirjus, kentsakalt kokku lapitud riides ja mitmetsugu sõjariistadega ehitud; mõnel oli üks kuni kaks prii hobust oheliku otsas. "Tere, külamees!" hüüdis esimene ratsanik selges Eesti keeles ja kargas kohe hobuse seljast maha, mispääle kõik teised sedasama tegivad. "Oleme parajaks ajaks siia juhtunud: teil on laud kaetud, meil kõhud tühjad." "võtke hääks, kui aga toit maitseb," ütles Gabriel. "Küll ta maitseb, anna aga siia. Kelle see kena junker on?" "See ei ole junker, see on minu vend Jüri." "Kes sa siis ise oled?" "Kalamees siit lähedalt. Aga kes teie olete?" "Ära n'a palju päri, külamees, anna parem süüa," ütles ratsameeste esinik upsakalt ja kippus sedamaid toidukraami kallale, mida Agnes vaheajal kimbust välja võtnud ja rohu pääle ladunud oli. Meeste nälg oli suur, terve sink ja leib oli lühikese ajaga nende lõualuude vahele kadunud. Lahkeid vastuvõtjaid ei pannud nad peaaegu tähelegi. Mõnest sõnast, mis nad isekeskis vahetasivad, märkas Gabriel, et nad suurema salga liikmed olivad, kes hiljuti viru maal riisumas käinud, ja et nende ninamehe nimi Andres oli. Üks neist näis näo vormi ja kange keelemurde pärast võõra maa mees olevat. See piilus tüki aega kahtlaselt Agnese otsa ja tegi temaga siis Saksa keeles juttu. Aga Agnes raputas pääd ja vastas kõige laiemas maa keeles: "Ei mõista." Sakslane piilus ja piilus - ja korraga pahvatas ta naerdes välja: "Sinu ei oleb poiss, sinu oleb ilus tidruk! Minu tunneb see." Agnes kahvatas ära ja püüdis vägise naeratada. Mehed naersivad, hakkasivad "Jürid" teravamalt silmitsema ja tooreid ettepanekuid tegema, kuda õiget aru kätte saada. "See oleb kerge aru saama," ütles Sakslane; ta nihkus Agnese ligemale ja sirutas katsudes käe välja, aga enne kui ta soovitud sihile jõudis, sasis üks tugev käsi ta kraest kinni ja virutas ta ilma suurema ägeduseta paar sammu tagasi. "Jäta poiss rahule," ütles Gabriel rahuliselt. "Ma ei salli, et temasse puudutakse." Agnes oli üles karanud ja mürisedes Gabrieli selja taha astunud. "Ära vihasta, Gabriel!" palus ta sosistades. Gabriel jäi rahuga istuma; ainus muudatus, mis tema näost näha, oli see, et ta ninasõõrmed veidi tuksusivad. "Sa oled väga julge, kalamees," ütles Andres ilma vihata. "Kas tead ka, et meie sinuga viis imet võime teha?"' "Minuga tehke, mis tahate, aga jätke poiss rahule," kostis Gabriel. "See ei oleb poiss!" hüüdis Sakslane, kes ennast vaheajal maast üles oli koristanud ja Agnesele uueste läheneda püüdis. Nüüd tõusis ka Gabriel püsti. "Tagasi!" ütles ta nii ähvardavalt, et Sakslane kohmetult sammu taganes. "Mehed, kas see on teie tänu, et teile süüa andsin, teid kui sõpra vastu võtsin? Ma arvasin sellega oma kohut täitvat, sest ma näen, et teie Eestlased olete, nagu minagi. Oli see vahest kuri tegu, et meid selle eest nuhelda tahate?" "Sinu külge ei ole keegi puutunud," ütles Andres karedalt, aga ikka veel ilma vihata. "Sina ise oled käe meie seltsilise vastu üles tõstnud." "Kes minu venda puudub, see puudub minusse. Mõtle ise, kui sul noorem vend on ja keegi Saks tuleb tema kallal käperdama, kas sa seda salliksid?" See oli osav kõnekään. Meeste seast kuuldi häälesid, kes Gabrielile õigust andsivad. "Sa räägid nagu kirikherra kantslis," ütles Andres pehmemalt, "aga kas sa meid ei peta? Minu meelest võiks see sääl niisama hästi poiss, kui tüdruk olla, aga Saks on kavalam; tema on kõik maailma läbi käinud ja kuuleb, kuda rohi kasvab. Kui tema ütleb: poiss on tüdruk, siis on ta tüdruk." "Mina annab oma pää, et poiss oleb tüdruk," kinnitas Sakslane elavalt. "Olgu ta poiss või tüdruk, ta seisab minu kaitse all," ütles Gabriel kärsituks minnes, sest ta märkas, et meeste silmad kentsakalt põlema hakkasivad, "Ohoo, vennike, sääl on vaks vahet," naeris Andres. ,,Ära tühja punni, jäta tüdruk meie kätte, siis võid ise rahuga oma kodarad koristada." Gabriel korjas viimse kannatuse kokku. "Ärge tehke kurja, suguvennad!" ütles ta peaaegu paluvalt. "Kas meie võõraste poolt veel küllalt kurja ei ole näinud? Mõtelge, et kõik ühe rahva lapsed, ühe valitsuse alamad oleme; teie ei ole ju mitte vaenlaste maal, kus kõik kurjused lubatud on." "Sõjas on see ükspuhas, oma maa või võõras maa." "Teil on ometigi ülemad, kes ülekohut ei salli; ma hoiatan teid, ärge kutsuge õnnetust eneste kaela!" "Küll me oma ülemaid tunneme. Mis sääl palju toriseda? Saks, võta poiss kinni ja vaata, mis elukas ta on." Agnes karjatas. Sakslane oli selja tagant häkiste ta kübara pääst tõmmanud ja sõlme seotud juuksed paelast lahti kiskunud; nagu kuldne vaip langesivad pikad, siidipehmed salgud Agnese õlade pääle. Meeste suust tuli rõõmsa kohmetuse hüüd. Gabriel lõi Saksa rusika hoobiga maha, sasis Agnese käevarrest kinni ja tõmbas ta mõne sammu tagasi, meeste ringist välja. Selgasi paksu puu vastu toetades ootasivad nad teine teise kõrval vaenlaste pääletungimist. Gabrieli käes välkus mõõk, Agnes hoidis püstoli valmis. Kõik oli nii kähku sündinud, et mehed korraga maast ei märganud tõusta. Andres ja mõned teised kargasivad üles ja piirasivad Gabrieli ja Agnese igast küljest sisse. "Tore tüdruk!" kuuldi nende selja tagant hüüdvat. "Ärge sellele viga tehke, Ivo Schenkenberg maksab selle eest hääd vaevapalka." Seda kuuldes hüüdis Gabriel järsku: "Kui Ivo Schenkenberg teie päälik on, siis viige meid tema juurde; ma tunnen teda väga hästi." "Ime küll!" pilkas Andres. "Kes ei peaks Ivo Schenkenbergi praegusel ajal mitte tundma? Teine küsimine on, kas tema ka sind tunneb." "Ta on minu kasuvend!" hüüdis Gabriel. "Kuule külamees," ütles Andres naerdes, "sa oled meile küllalt ette luisanud, vannu nüüd hääga alla. Meil on kered täis, meie ei viitsi sind tapma hakata." Meestel näis tõe poolest vähe himu olevat, Gabrieli kallale kippuda. Üks ainuke oli tõeste vihane. Sakslane ei suutnud kurja matsu unustada, mis ta Gabrieli käest saanud. Ta oli pool küljeli tõusnud ja sihtis nüüd püstoliga Gabrieli pääle. Agnes üksi oli seda tähele pannud. Kaks pauku raksusivad korraga. Sakslane keerles kaks korda iseenese ümber ja jäi siis ilma liikumata kummuli lamama. Ta oli surnud. Agnese käest kukkus suitsev püstol maha. Neiu kahvatas näost ära, tuikus ja oleks maha kukkunud, poleks mitte Gabriel kohe käe ta ümber pannud. "Agnes!" kisendas Gabriel meeletult. "Jumalaga, Gabriel!" sosistas Agnes, kuna hale naeratus ta kahvatu näo üle libises. Siis kadus ta mälestus. Gabriel pani eluta keha õrnalt maha ja langes, kõiki hädaohtu unustades, tema kõrval põlvili. Agnese pahema õla kohast sirises veri läbi riide. Saksa kuul, mis Gabrieli pidi trehvama, oli eksiteel säält sisse tunginud. Ilma viibimata arutas Gabriel mõõga otsaga Agnese kuue ja särgi lahti, lõikas tinakuuli, mis õla kondi pääle põrgates lömaks oli läinud, haava seest välja ja sidus haava särgi tükiga kinni. Kohmetult seisivad mehed ümberringi. Nad aimasivad rasket õnnetust, tundsivad kentsakat kaastundmust sõjast toorestatud südametes ärkavat. Gabrieli hingevalu oli ju nii silma paistev, haavatud tütarlapse lumivalge nägu nii ütlemata kena ... Kui Sakslasest aru kätte oli saadud, et ta kahtlemata surnud oli, ei hoolinud temast enam keegi. "Tooge mulle jõest külma vett!" käskis Gabriel. Mis imelik sündmus oli nende sõnade sees, et nad tõrkumata käsutäitmist leidsivad? Kaks meest jooksivad kohe alla jõe äärde ja tulivad varsi, kübaratega vett kandes, tagasi. Gabriel pritsis vett Agnese näo pääle, kastis ta rinda ja käsa. Lühikese aja pärast tõusis kerge puna neiu palge, ta õhkas sügavaste ja lõi silmad lahti. "Ta elab! Ta elab!" hõiskas Gabriel; ta hääl lõppes täieste ära ja muutus nuuksumiseks; ta kummardas Agnese terve käe üle ja niisutas seda oma pisaratega. "Pagana võrukael!" ümises Andres pääd ära pöörates. Meeste seast kostis segane ümin. "Gabriel!" sosistasivad Agnese kahvatanud huuled. "Siin!" vastas Gabriel! "Hoia ennast, ta sihib püstoliga sinu pääle." "Küll ma talle näitan." "Kas sa ei ole haavatud?" "Ei ole." "Jumal tänatud!" ohkas Agnes ja häkiline rõõmuhelk läikis ta silmis. "Ma ei tea, mis mul on, mu pää on nii segane." "Kas sul valu on?" "valu? Jah, mu õla pakitab, keha on tuim. Kas ma kukkusin?" "Jah, sa kukkusid raskeste." "See oli mu enese edevus. Aga mis mehed need on?" Agnese silmist paistis häkiline ahastus. "Ole rahul, need on hääd sõbrad." Gabriel ei ütelnud seda mitte uisapäisa; üks pilk meeste pääle oli talle selgust andnud, et need nüüd tõeste "hääd sõbrad" olivad. Agnese silmad vajusivad kinni, uimastus - seekord häätegev, kosutav uimastus - tuli uueste ta pääle. Gabriel valmistas talle kimbu riidest pehme pääaluse ja laotas oma kuue ta üle. Siis pööras ta ennast meeste poole: "Kas tahate kerge vaevaga hulga raha teenida?" "Miks meie raha ei peaks tahtma?" kostis Andres venitades. "Aga mis asjamees sina siis õieti oled, et meile korraga raha pakud? Esite olid kalamees, siis tuli ülikuue alt sõjamees välja, nüüd oled rahameheks saanud." "Ükspuhas, kes mina olen. Ma ei palu teid enese pärast. Pääasi on, et see õnnetu laps päästetud saaks. Tema isa on päratu rikas, ta võib teile häätegu kuhjaga ära tasuda. Kas tahate käeraha? võtke kõik, mis mul kaasas on." Gabriel pistis käe põue, võttis kotikese välja, puistas selle seest hulga kuldraha peo pääle ja jagas meestele, kes endid suuremat paluda ei lasknud. " "Ja nüüd vastake minu küsimiste pääle. On Ivo Schenkenberg, rahataguja poeg Tallinnast, tõeste teie päälik?" "Muidugi on," kostis Andres uhkusega. "Kus kohal ta seisab?" "Laager on jõe ääres, umbes kaks penikoormat siit allapoole." Gabriel suutis vaevalt oma liigutust varjata; nimetatud koht pidi ju umbes tema lapsepõlvine kodupaik olema! "Kui palju sääl mehi on?" "Tüki nelisada." "Kes need on?" "Tohoo, kust sa õige tuled, et sa Ivo Schenkenbergi mehi veel ei tunne?" "Meie tuleme kaugelt lõunapoolt. Ma ei ole oma kasuvenda Ivod mitmel aastal näinud ega võinud hingest aimata, et temast sõjapäälik on saanud. Kuda see juhtus,?" "Seda teab iga laps. Tallinna on suur hulk nälginud ja päävarjuta talupoegi kogunud. Linna saksad ei täinud neid muidu toita, andsivad neile sõjariistad kätte, seadsivad Ivo Schenkenbergi nende päälikuks ja saatsivad, nad venelaste vastu sõdima. Nüüd on Schenkenbergi salk üle ilma kuulus ja venelased. kardavad meid enam kui põrgulist. viimati käisime riisudes ja põletades poole viru ja Järva maad läbi; säälsed vene käsualused ei õnnista meie mälestust!" "Siis sõdisite - Eestlased Eestlaste vastu?" "Kes sõja ajal selle pääle vaatab? Meie võtsime, kust saime, ja kuhjasime teinepool raja, Jägala jõe ääres ilmatu hulga saaki kokku, nii et veoloomadest puudus kätte tuli. Päälik saatis meid eile siit ümberkaudu hobusid otsima. Meie leidsime mõned ja sõidame nendega nüüd laagrisse tagasi." "Hää küll, siis võtke meid kaasa ja aidake minu haavatud seltsilist kanda." Andres sügas kõrvatagust, ja ütles venitades: "See on küll kerge ütelda, aga kes vastab tapetud Saksa eest? Ivo Schenkenberg on häkilise vihaga." "Mina vastan kõige eest," kinnitas Gabriel elavalt. "Sakslane on ainult teenitud nuhtluse kätte saanud. Ivo on minu kasuvend ja tunneb ka minu seltsilist; uskuge mind, ta saab teda suure auuga vastu võtma." Andres raputas küll umbusklikult pääd, aga peotäis kulda ja Gabrieli tõsine, julge olek mõjusivad nii palju tema pääle, et ta kauemine vastu ei tõrkunud. Meeste abil valmistas Gabriel puuokstest ja lehtedest kanderaami, tõstis Agnese, kes uimastusest toibudes ja Gabrieli enese juures nähes vagusalt kõik enesega teha laskis, raami pääle ja palus mehi enesele kandmise juures kordamööda abiks; teised kargasivad hobuste selga ja rong liikus talupoegade laagri poole.
9. Kasuvennad. Schenkenberg: laager seisis Jägala jõe õhtupoolsel kaldal, sel kohal, kus viru ja Järva maalt tulevad teearud, praegune Narva ja Piibe maantee, kokku jooksevad. Laagri üleüldine pilt oli ütlemata kirju. Mitmenäoliste ja mitmekarvaliste telkide vahel sõõlus ning käratses hulk mehi, kes oma välispidise näo poolest enam röövlite kui korrapäraliste sõjameeste võitu olivad. Mõned olivad veel endises Eesti talupoja riides, teised Rootsi ja vene sõjameeste mundris, kolmandad kandsivad mitme rahvaste ja seisuste käest kokku riisutud ja selga lapitud hilpusid. Mõne kuu ajaga oli see "nälginud talupoegade kari," mis seni Tallinna Sakstele ristiks kaelas olnud, kuulsaks väesalgaks muutunud ja Sakslase Ivo Schenkenbergi osava juhatuse all otse imetegusid teinud, üksikuid venelaste salkasid ära võitnud, kaugele virumaa südamesse tunginud, lugemata hulga mõisasid ning külasid paljaks riisunud ja ära põletanud. Suured kraami lasud, loomade karjad ja hulk sõjavangisid andsivad tunnistust, et nad ta sel korral sõjakäigult vene käsu all seisvate suguvendade juures tühja kätega tagasi ei tulnud. Riisumise pärast ei või neid laita; nad ei olnud teistest väehulkadest paremad ega pahemad, sest sel ajal pidi sõda ise sõjavägesid toitma, neile rikkust ja kõiki elu lõbu muretsema; sõjamehe kohus oli - vaenlasele võimalikult kahju teha. Et vaenlaste nime all oma sugurahvas vahest kõige suuremat kahju sai, sest hooliti kuueteistkümnemas aastasajas veel pisut vähem, kui seda meie ajal tehtakse. Olivad talupojad esite selle üle nurisenud, et Saksa kodaniku poeg nende üle päälikuks seati, siis olivad nad sellesama päälikuga nüüd täieste rahul. Ivo Schenkenberg oli vapper ja osav sõjamees, täis kavalust ning kelmust, näost inetu, aga tugev kui karu, omaste vastu parajal kohal lahke ja vali, vaenlaste vastu püsti kurat ise. venelased kartsivad teda enam kui kedagi Rootsi kindrali. Teda nimetati "Eestimaa Hannibaliks", sest et ta ilma kartuseta oma veikese salgaga vaenlaste maa sisse tungis, nagu vanal ajal suur Karthaglane Hannibal vägeva Rooma riigi sisse oli tunginud. Ühtlasi oli Ivo ka selle poolest Hannibali sarnane, et ta ühest silmast pime oli. Ivo Schenkenbergi telk - endine vene vürsti omadus - oli ütlemata tore, kulla, hõbeda ja pärlistega välja õmmeldud, seestpoolt maapind kalli nahkadega, telgi seinad kirju teppihitega kaetud. Telgil oli kaks, paksu vaheriidega üksteisest lahutatud osakonda. Eespool istus parajaste Ivo ise oma venna Christophi ja kolme nägusa tütarlapsega joomalaual - sest Ivo oli suur õrnasoo auustaja, kellele toit ega jook ilma naesterahva seltsita ei maitsnud - kui Andres kummardades sisse astus. "Noh, kas hobusid leidsid?" hüüdis Ivo talle vastu. "viisteistkümmend hobust," vastas Andres keha sirgeks ajades. "Kust?" "Hanijõelt." "Kas hinda küsiti?" "Mis hinnast küsida, kui muidu saab," hirvitas Andres. "Andres!" ütles Ivo kulmu kortsutades, "pea meeles, et nüüd jälle kodumaal oleme, kus riisumine keelatud on." "Ega meie riisunud. võtsime, kust saime, ega võinud parata, kui keegi hinda küsima ei tulnud." "Hää küll. Säh joo." Andres jõi pakutud peekri ühe joonega tühjaks, tänas ja ütles siis silmi maha lüües: "Üks paha asi on mul veel teada anda." "Räägi." "Sakslane Düftler sai surma." "Düftler surnud? Kahju, see oli hää nuuskija. Kuda ta suri?" "Tema langes tütarlapse käe läbi." Tüdrukud laua ääres puhkesivad naerma. "Õnnelind!" ütles ka Ivo naeratades. "Aga kuda see juhtus?" "Düftler kippus püstoliga tüdruku kallale, aga tüdruk oli nobedam ja paugutas tema enne maha." "Haha, nii lolliks ei oleks ma Düftleri arvanud, et ta püstoliga tüdruku kallale kipub," naeris Ivo. "Mis tüdruk see siis oli?" "Eks tüdruk ole ikka tüdruk, aga see sõge oli poisi riides." Tüdrukud laua ääres ähvardasivad naeru pärast katkeda. Andres oma lolli jutuga oli nende meelest ütlemata naljakas. Nad ei aimanud et Andres neist kavalam oli ja ennast lolliks tegi, et Ivo tuju parandada. Tema tahtmine läks korda. Ivo naeris: "Taevas õnnistagu sinu kõneandi, õiglane Andres! Kui edespidi ühe asja üle kähku selgust tahan saada, siis küsin esmalt sind. Noh, pajata edasi, mis sest poisi riides tüdrukust siis pärast sai?" "Tema sai haavatud." "Kes teda haavas?" "Düftler haavas." "veel pärast surma?" "Ei, enne surma. Nad lasksivad korraga. Meie kuulsime ühe ainsa paugu ja nägime kaks inimest langevat. Düftler oli kohe surnud, aga tüdruk jäi elama. Oleks ta mees olnud, siis oleksime ta muidugi sedamaid ja jala päält ära kägistanud; et ta aga tüdruk oli, siis tõime ta kõrgema kohtumõistja ette." "väga õige. Kas on ilus tüdruk"" "Nagu ingel." "Too ta siia." "Tema on õues kanderaami pääl, ei saa üles tõusta. Tal on ka seltsiline kaasas, naljakas mees, ütleb enese pääliku kasuvenna Gabrieli olevat." "Minu kasuvend Gabriel!" hüüdis Ivo järsku üles karates. "Miks sa lurjus mulle seda kohe ei ütelnud?" Ivo tõttas telgist välja, teised tema kanuul. Õues seisis Gabriel hulga vahtijate keskel, tema kõrval kanderaami pääl Agnes, kena, kahvatu pää nähtaval, keha Gabrieli ülikuuega kinni kaetud. Kasuvennad tundsivad teine teise kohe ära: vanal vaenul on ikka truuvim mälestus, kui vanal sõprusel. Nende esimene tundmus oli, vähemast Ivo poolt, kohe vaenuline. "Kae, meie Taterlane on jälle elusse tõusnud!" hüüdis ta pilkavalt, kuna ta ainuke silm kahjurõõmust välkus. "Mina arvasin, et sa vene maal ammugi nälga surnud olid." Igal muul ajal oleks Gabriel teravaste vastanud. Ka nüüdgi tõusis veri talle järsku pähe, aga ta sai enese üle võitu ja vastas tasa, peaaegu paluvalt: "Ivo, sul on õigus pilgata. Sa oled suureks ja vägevaks saanud, kuna mina mööda ilma hulgun. Ma ei tule sind enese pärast tüütama, ma ei taha sinu käest midagi saada, aga ole armuline selle õnnetu lapse vastu, kes raskeste haavatud on ja vististe sureb, kui tema eest õrnaste hoolt ei kanta." Oli see nüüd alandlik palumise hääl, mida Ivo Gabrieli suust esimest korda eluajal kuulis, või pilk Agnese kena, kahvatu näo pääle, mis Ivo kõva südant liigutas, aga ta ütles palju pehmemalt: "Kes see ilus laps siis on?" "Ma ei tahaks seda mitte kõikide kuuldes öölda." kostis Gabriel tasakeste. "Siis lähme telki." "Ma ei või haige juurest ära minna, enne kui tean, et ta hästi hoitud on." "Tõstke tüdruk üles ja pange minu telgis sängi pääle!" käskis Ivo. "Sinu telgis?" kogeles Gabriel kurja aimates. "Mis siis?" ütles Ivo karedalt. "Mul ei ole siin laatsaretti haigete tarbeks. Kui ma tüdruku, kes minu mehe ära tappis, oma telki võtan, siis tähendab see minu poolt suurt heldust." Gabriel vaatas küsivalt Agnese pääle, kes vähe arusaadavalt pääd nikutas. Sõnalausumata sasis Gabriel kanderaami otsast kinni. Kui Agnes telgi tagumises jaos pehme voodi pääle oli pandud, käskis Ivo kõiki välja minna ja jäi eesruumis Gabrieliga nelja silma all kõnelema. Gabriel jutustas lühidelt, mis temale ja tema seltsilisele sest saadik juhtunud, kui venelased mõisameeste laagri kallale kippusivad. Need juhtumised, mis tema enese meelest kõige tähtsamad olivad, jättis ta muidugi nimetamata. Ivo kuulas terava tähelepanemisega, mõtles silmapilgu ja ütles siis sosistades: "Sina oled rüütlipreili kulluke?" Gabrieli silm välkus, aga ta kostis jääkülmalt: "Sinu nali on nüri, Ivo Schenkenberg." "Mul on üks ainuke silm, aga see on terav," hirvitas Ivo. "Mis sa tühja põikled? Oleme ju vanad sõbrad ja kasuvennad, kellede vahel saladusi ei tohi olla. On sul nii suur hirm vana Mönnikhuseni valjuse pärast? Ära karda, et mina äraandjaks saan, ehk see küll mulle suurt valu ei teeks, kui sind võllas kõlksumas näeksin." "Ma olen ju sinu käes, sa võid mind ise võllasse kõlksuma panna, kui see sulle nalja teeb," andis Gabriel vastu tahtmist kibedalt vastu. "See oleks paras lepitus nende lugemata kõrvalopsude eest, mis sa minu käest oled saanud." "väga hää, et mulle kõrvalopsusid meelde tuletad," urises Ivo veidi punastades. "See annab asjale tõsisema näo. Mul on suur himu, sind jalgupidi üles tõmmata lasta, nagu sinu vanaisaga tehti." "Ivo!" Nagu tume möirgamine tuli hääl Gabrieli rinnust. vähe puudus, siis oleksivad Ivo lapsepõlvised mälestused kõrvalopsude asjus uut kinnitust leidnud. Julge sõjamees oli kohmetult sammu taganenud ja käe mõõga külge pannud. "Ma näen, et sa kardetav inimene oled," ütles ta veidi kõikuva häälega. "Gabriel!" kõlas vaheriide tagant pehme, paluv hääl, mis Gabrieli kõigest kehast värisema pani. Ta märkas, et häkilises vihas liig kaugele oli läinud. Ümberpöörmine oli raske, aga Gabriel sai enesest võitu. "Ära pahanda, Ivo," ütles ta vagusalt. "Meie oleme ju koos üles kasvanud, mikspärast peaksime meie siis teineteist igaveste torkima ja kiusama? Mina ei ole sinu ega su venna vastu ialgi viha kandnud; kui häkilise meelega vahel eksisin, siis olen selle eest küllalt valu kannatanud. Mis asi keelab meid ära leppida ja edespidi hääd sõprust pidada? Mõtle, sa oled minust õnnelikum ja praegu palju kangem; õnnelikkude ja kangete kohus on armu ja heldust näidata." "Ma tean ise paremine, mis mu kohus on," urises Ivo. "Pole sul vaja mind õpetada. Minu esimene kohus on, kardetavat kelmi kahjutaks teha. Sina oled vene hulguse poeg ja putkasid minu isa majast otsekohe vene maale. Kes ütleb mulle, et sa nüüd vene salakuulaja ei ole?" "Ei, Ivo, mina ei ole salakuulaja," ütles Gabriel kurva tõsidusega. "See juhtus vist üsna kogemata, et venelased Kuimetsa kallale kippusivad, kuna sina parajaste sääl olid?" "Mina tulin hoopis teisest küljest, ma ei võinud Paide venelaste nõuust midagi teada." "väga imelik kokkujuhtumine!" pilkas Ivo. "Mis sul siis Kuimetsas otsimist oli?" "Ei midagi. Ma läksin laagrist mööda ja mõisameeste päälik ise kutsus mind sisse." "Kust sa tulid ja kuhu sa läksid?" "Ma tulin võnnust ja läksin Tallinna poole." "Mis sa võnnus tegid?" "Ma olin vene sõjamees." "Jälle kentsakas kokkujuhtumine," hirvitas Ivo. "vene sõjamees sattub võnnust kogemata mõisameeste laagrisse ja mõisameeste päälik ise kutsub teda sisse. See on nii selge, et usu vägise!" "Ma ütlesin sulle, et ma Tallinna poole teel olin." "Mis sa Tallinnast tahtsid?" "Ma otsin oma isa taga." "Sinu isa on vist Tallinna esimene bürgermeister?" "Minu isa elab Rootsimaal." "väga tõenäitlik, kui mitte kogemata nälg või võllas tema kallid päivi ei ole lühendanud. . . Tasa, tasa, jäta oma vemmal rahule. See kena aeg, mil meie teineteist rusikate ja kaigastega kallistasime, on paraku mööda läinud. Nüüd räägime teist juttu." Ivo lõi telgi eesriide lahti, käskis kümme meest sisse astuda ja ütles neile Gabrieli pääle näidates: "Siduge see inimene kinni ja viige ta minu venna telki." Mehed kargasivad nagu hundid Gabrieli kallale. Sel silmapilgul kõlas telgi tagumisest poolest valus, südant lõhestav karjatus. Gabriel kiskus enese meeste käte vahelt lahti, tõttas Agnese voodi ette ja langes siin põlvili maha. Agnese silmist paistis meeletu ahastus. "Nad tahavad sind tappa?" karjatas ta valusalt. "Sest 'pole viga, aga mis siis tuleb?" karjus Gabriel meelt ära heites. Kõvad rusikad haarasivad uueste ta kraest ja käevartest kinni. Nagu vihane lõukoer kargas Gabriel üles, raputas kinnivõtjad enesest eemale, kiskus mõõga kepi seest välja ja hüüdis välkuvail silmil: "Elusalt ei seo mind keegi. Minu veri tulgu sinu pääle, Ivo Schenkenberg!" "Ära mängi kometit!" ütles Ivo külmalt. "Sinu verd ei himusta keegi, aga sa oled kahtlane inimene, kelle üle peab valvama. Sa jääd vangi, kuni Tallinna jõuame." "Ja siis?" "Siis vaatab kohus järele, kas sul Kuimetsa langemises süüd on. Leiab kohus sind ilmasüüta olevat, siis võid rahuga oma isa otsima minna." "Kuulge mind!" hüüdis Agnes häkiste. Ta oli asemel istukile tõusnud, ta silmad põlesivad, kahvatanud paledel ilmus kerge puna; ta oli ütlemata ilus omas sügavas hingeärrituses. Nagu ära nõitud vahtis Ivo ta otsa. Telgis vaikis kõik kära. "Teie teate, et ma Kuimetsa herra Kaspar von Mönnikhuseni tütar olen?" ütles Agnes kindla häälega. "Ma tean seda," pomises Ivo. "Hää küll, mina tunnistan ja vannun, et sel mehel Kuimetsa langemises mingisugust süüd ei ole. Kas usute minu tunnistust?" "Ma usun, et teie, armuline preili, seda usute, aga kahetsen, et isamaaline kohus mind ennast umbusklikuks teeb," kostis Ivo naeratades. "Teie teotate mind ja minu isa, kui temasse puudute," hüüdis Agnes ägedaste. "Rüütel Mönnikhusenil on suur võimus ja tema peab sest mehest lugu." "Mina ei karda ähvardust," ütles Ivo külmalt. "Andke andeks, ma ei ähvarda, ma palun," kogeles Agnes, kuna viimne veretilk ta palgelt jälle kadus. "Ärge alandage ennast, preili von Mönnikhusen," heitis Gabriel kulmu kortsutades vahele. "Teie näete ise, armuline preili, kui kangekaelne see inimene on," ütles Ivo õlasid kehitades. "Ma annan Teile oma sõna, preili von Mönnikhusen, et mul jänu tema vere järele ei ole. Ma ei taha üht karva tema pääs kõveraks teha, kui tema ise mind ja minu mehi vihale ei ärrita. Tema pääl seisab raske kahtlus, sellest peab ta ennast Tallinna kohtu ees puhastama." "Mina ei karda kohut, aga siduda ei lase ma ennast mitte," ütles Gabriel kindlaste. Agnes uuris ahastusega Ivo nägu; selle raudse otsaesise pääl oli kirjutatud, et saältpoolt järeleandmist loota ei olnud. "Gabriel, üks sõna!" palus Agnes tasakeste. Gabriel kummardas tema üle. "Mõtle: sinu surm on minu surm," sosistas Agnes talle kõrva sisse. "Alanda ennast minu pärast!" "Sa tahad seda?" sosistas Gabriel kurvalt vastu. Siis ajas ta keha sirgeks, viskas mõõga Ivo jalgade ette ja ütles tumedalt: "Nüüd tee minuga, mis tahad!" Ühe silmapilguga olivad ta käed selja taha nööritub. veel korra sai ta Haleda naeratusega Agnese poole pääd nikutada, siis tõmbasivad mehed ta telgist välja. Agnes langes jõuetult asemele tagasi Laagri elus sündisivad sest saadik mõned muudatused. Oli Ivo Schenkenberg seni suure kiirusega Tallinna poole tagasi rutanud, siis tegi ta nüüd, nagu sooviks ta Jägala jõe ääres põliselt paigale jääda. Oma telgi ümber keelas ta kõik käratsemise ära ja telgi sisse ei lasknud ta kedagi pääle targa naesterahva, kes laagris arsti aset täitis ja keda selle kõrval ka pisut nõiamooriks peeti. See vanamoor valvas ööd ja päevad Agnese voodi juures ja tema hoolitsemise ning rohitsemise tõttu paranes haav kiireste. Kuna haige uinus, käis Ivo teda sagedaste vaatamas. Kaua silmitses ta siis Agnese nägu, sosistas vanamooriga seda ja teist ja läks kikivarbul välja, niipea kui haige rahutuse märkisid avaldama hakkas. Oli Agnes erk, siis tegi vanamoor temaga juttu ja mõistis juttu kavalal viisil ikka Ivo pääle käänata, teda sõnadega taevasse tõstes, temale igast asjast kiitust otsides; küsis aga Agnes Gabrieli järele, siis ei leidnud eideke küllalt sõnu "isamaa äraandjat ja viletsat salakuulajat" laites. Agnes märkas varsi, et vanamoor kiitust ja laitust ette seatud plaani järele välja jagas. See tähelepanek jahutas imeliku kiirusega haige tänutundmust oma hoolitseja vastu, tegi teda kalgiks ja umbusklikuks; ta rõõmustas kuuldes, et Gabriel ikka elus ja terve, ja laskis kõik muud jutud ühest kõrvast sisse, teisest välja. Kümnemal päeval pärast Agnese haavamist andis vanamoor Ivole teada, haige olla nii kaugele toibunud, et juba üles tahab tõusta. Ivo käskis vanamoori õues oodata ja läks üksipäine haiget vaatama. Agnes oli voodis istukile tõusnud. "Mis mu vaene reisiseltsiline teeb?" oli ta esimene küsimine. Ivo kortsutas vähe arusaadavalt kulmu. "Teie võtate sest inimesest väga suurt osa?" küsis ta tumeda häälega, neiu valget nägu, milles sügavasse vajunud silmad telgi poolpimeduses peaaegu mustalt läikisivad, ahne pilguga silmitsedes. "Ta on mind surma hädast ja vangipõlvest päästnud," kostis Agnes vagusalt, "kuda võiksin ma siis tema kohta osavõtmata olla?" "Temal oli kerge, Teid venelaste käest päästa, sest tema ise on neid Kuimetsa juhatanud." "See on vale!" hüüdis Agnes elavalt. Ivo kehitas õlasid: "Seda saab ülekuulamine Tallinnas näitama." "Ilmasüütat ei või keegi kohus hukka mõista." "Kes teab?" "Kannatage veel, Ivo Schenkenberg!" palus Agnes. "Ärge andke teda kohtu alla, enne kui õiged tunnistajad paigal on. Minu isa üksi võib teda õigusega süüdlaseks ehk süütaks tunnistada. Tema ei saa ialgi kannatama, et inimesele, kes tema ainsa lapse elu päästnud, ülekohut tehtakse." "Tunnistajaid Kuimetsast on muidugi vaja, ja see oleks väga soovitav, et rüütel von Mönnikhusen ise tunnistajana äraandja vastu välja astuks," ütles Ivo mahedaste. "Kuid siis peaksime paraku Teid, armuline preili, kuni kohtuasja lõpetuseni vangis pidama." "Mikspärast?" küsis Agnes kohkudes. "Teie võiksite oma silmadega iga tunnistajat eksitada, preili von Mönnikhusen." "Kuda nii?" "Missugune mees suudaks jah ütelda, kui Teie ei ütlete? Kas Teie oma võimust nii vähe tunnete, kena nõid? Mina nägin Teid mõne päeva eest esimest korda eluajal ja olen selle lühikese ajaga teiseks inimeseks muutunud. Tänini arvasin mu oma kallist kasuvenda pahuraks, õõlkavalaks, valelikuks inimeseks, aga Teie silma vaadates olen ma peaaegu valmis uskuma, et ta inglitest puhtam on." Ivo meelitus mõjus kentsakalt Agnese pääle; tal oli tundmus, kui oleks kihvtise ussi susin ta kõrvu puutunud; külm värin käis ta kehast läbi, ta südames sosistas salahääl: vaata ette! "Teie pidasite oma kasuvenda - pahaks inimeseks?" ütles ta aralt. "Ma ei pidanud teda mitte ainult seks, vaid ma tundsin teda kui paha inimest," tõendas Ivo kurblikult. "See on imelik, et Teie, armuline preili, tema eest nii sooja vaimustusega kostate, kuna tema - aga sest ei maksa rääkida." "Rääkige!" "Teie ahastate ja värisete selle kõlvatu elu pärast, kuna tema Teie järele veel kordagi ei ole küsinud. Temal ei ole mingit muret, ta priiskab hommikust õhtuni ja ajab rumalat lori." "Kuda võib ta seda teha, kui ta seotud on?" kahtles Agnes. "Oh, ta palus ja vingus, kuni mina halastuse pärast ta köidikud lahti käskisin päästa. Tänuks rikub ta nüüd minu mehed ära, meelitab neid joomisele ja ässitab minu vastu üles." "Gabriel palus ja vingus?" kordas Agnes umbusklikult ja vastu tahtmist libises pilgelik naeratus ta näo üle. "Häda õpetab paluma," urises Ivo salamahti hambaid kiristades. "Teie ehmataksite, preili von Mönnikhusen, kui ma Teile täieste tunnistaksin, kui alatu, kui nurjatu see inimene on. Ma ei julge seda kõiki rääkida." "Rääkige pääle!" "Tema näib väga selgeste teadvat, kui palju ta teie pääle tohib loota. Ka tema ootab päästmist Teie isa poolt, kuid paraku hoopis teistel põhjustel, kui Teie, armuline preili." "Mis see tähendab?" "Teie ei usu, kui raske mul on seda seletada, ehk küll asi iseenesest väga lihtne on. See inimene tunneb Teie isa vägevat mõju ja teab ühtlasi, et rüütel Kaspar von Mönnikhusen ennemast sureks, kui vähemat musta täppi oma perekonna auu küljes salliks. Kui nüüd rüütel Mönnikhusen teda enneaegu ei päästa, siis ähvardab see nurjatu kohtu ees mõnda asja ilmutada, mis valusaste Teie ja Teie isa auu külge puutuvad." "Ma ei saa Teie sõnadest aru," ümises Agnes kõigest kehast vurisedes. "Ühe sõnaga: Gabriel kiitleb, et Agnes von Mönnikhusen tema armuke olla." Agnese rind tõusis, ta paledel leekisivad kaks tulipunast tähte. "Teie valetate!" hüüdis ta järsku. Ivo ainuke silm välkus. "Teie armastate seda inimest," urises ta kokku surutud hammaste vahelt. Agnese näo üle sähvis vere vool, mis kohe surma kahvatusele maad tegi. Tasase, aga kindla häälega ütles ta: "Jah, ma armastan seda inimest ja misgi asi - kas kuulete, Ivo Schenkenberg! - misgi asi, misgi laimdus ei suuda seda armastust kõigutada." "See tähendab: Teie usute teda ja arvate mind valelikuks," kiristas Ivo viha pärast kahvatades. "Teie unustate, et minul valet vaja ei ole; Teie unustate, et Gabrieli elu ja - veel mõni muu asi minu käes seisab." Agnese meeles tärkas aimdus Ivo südame loost ja ühtlasi sähvis kentsakas mõte ta pääst läbi: kui see kuri inimene mind armastab, kas ma ei peaks temaga kometit mängima, kuni Gabriel päästetud on? Juba lähemal silmapilgul lükkas Agnes selle mõtte põlastusega tagasi; tema auus, õiglane loomus ei sallinud madalat kavalust. "Tema ja minu elu seisab Jumala käes," ütles ta vagusalt. Ivo läks tuikudes välja. Õues ootavale vanamoorile ütles ta ähvardades: ,,Ma tegin sinu nõuu järele; kui asi raisku läheb, siis hoia oma nahka!" "Külap ma tütarlapsi tunnen!" pomises vanamoor vastu ja näitas oma musti hambatüükaid. Ivo kargas hobuse selga ja kihutas üksipäine laagrist välja. Kui ta hilisel õhtul tagasi tuli, oli hobune vahus ja Ivo nägu nii kohutav, et vastutulijad hirmuga tema eest taganesivad. Ta kargas hobuse seljast maha ja sammus oma venna Christophi telgi poole, kus Gabrieli vangis peeti. Telgi ees istus Christoph teiste meestega tule ääres. Ivo kihutas nad säält minema. Teised läksivad sõnalausumata, ainult Christoph jäi seisma, vaatas vennale silma sisse ja ütles pääd vangutades: "Mis mõte sul on, Ivo?" "Pole sinu asi," purtsas Ivo. "Su nägu ei kuuluta hääd ette; sa tahad Gabrieliga tüli otsida." "Kas sina ka teda armastad?" "Armastan või mitte, aga õigust ütelda, ta ei ole kõige pahem poiss ja pääasi - ta on tõeste ilmasüüta." "Kasi mu silmast," kärgatas Ivo rusikat tõstes, "muidu võiksin unustada, et sa mu vend oled!" Christoph, kes venna taltsutamata viha tundis, taganes õlasid kehitades. Ivo astus telki, mida õues põleva tule kiired vähe valgustasivad. Gabriel lamas üksipäine telgi nurgas; ta käed ja jalad olivad ahelas, mis tasakeste kolisesivad, kui ta pääd tulija poole pööras. "See on ilus, et sa ise vaest vangi vaatama tuled," hüüdis ta Ivole vastu; "õige võõrapidaja kohus on külaliste aega viita." "Aeg läheb sul vist igavaks?" urises Ivo hammaste vahelt. "Ma ei ütle ei," kostis Gabriel haigutades. "Ma ei saa aru, mikspärast sa siin nii kaua aega viidad. Kõik panevad imeks, miks sa Tallinna poole edasi ei lähe, kraamid on koos, hobused ja vankrid valmis, sõjakäik lõpetatud - mis sa veel ootad?" "Sa ei läbe kannatada, kuni sind võllasse tõmmatakse." "Parem on võllas rippuda, kui sinu külaline olla. Sinu kasuvennalik mure minu eest läheb liiale. Sa pead mind nagu last mähkmetes ja värised kartes, et ma sinu juurest liig vara ära jookseksin. Arvad sa mind nii tänamata meelega olevat? Kas sa mind enam ei usu? Sa tead ju vanast saadik, et mina valetamise pääle suur meister ei ole. Eks sa mäleta veel: kui lapsepõlves üheskoos mõne koerustüki ära olime teinud ja meie naha kallale kiputi, siis oskasid sina asja ikka nii pöörata, et terve nahaga oleksime pääsenud, poleks mina mitte omas suures rumaluses viimsel otsal ikka kõiki üles tunnistanud; meie saime siis parki ja selle pärast sa mind ju kõige enam vihkasid." Ivo kuulas tasakeste hambaid kiristades. Ta tundis ennast selle inimese ees, kelle elu ometigi tema käes seisis, võimetu olevat. Oh kui hää meelega oleks ta Gabrieli suust seda palvet ja kiunumist kuulnud, millest ta täna veel Agnesele ette oli luisanud! Selle asemel pidi ta nüüd rahulist pilkamist kannatama ja tunnistama, et misgi asi kangekaelset kasuvenda painutada ei suutnud. Iga sõna Gabrieli suust oli piitsahoop Ivo uhkusele. "Mis ma pidin ütlema," kõneles Gabriel ikka veel pool naljatades, aga juba märksa pehmemal toonil, "kuda preili von Mönnikhuseni käsi käib?" Ivo pigistas hambad kokku ega lausunud sõnagi; külm higi tikkus ta otsaesise pääle. Gabriel ütles elavamalt: "Christoph teatas, et haige täna esimest korda jalale olla tõusnud. Sina oled tema eest tõeste isalikult hoolt kandnud ja igapidi õiget rüütlimeelt näidanud. Selle tubli teo eest ütlen sulle kõike soojemat tänu ja annan sulle kõik noorepõlve patud tingimata andeks. Ma suren rõõmuga, kui tean, et minu vaene reisiseltsiline hästi hoitud on." "Sa loodad vist, et ma teda sinule hoian?" pilkas Ivo mõrudalt. "Sa oled kerge usuga. võib olla, et ma seda magusat suutäit iseenesele hoian!" Ahelad kõlisesivad. Gabriel oli järsku istukile tõusnud. "Mis see tähendab?" "See tähendab, et Agnes Mönnikhusen tänasest päevast saadik Ivo Schenkenbergi armuke on," hirvitas Ivo. Gabrieli kohmetus tegi temale piirita nalja. "Ära sellega naljata," ütles Gabriel ärritusest väriseva häälega. "Nii kaugele ei tohi sinugi vägivald minna. See ei ole karjatüdruk, kellele sa nuhtlemata liiga võiksid teha. Rüütel Mönnikhusen on vägev mees, kes kangemat kaela võib murda, kui sinu oma. Mölla, nii palju kui jäksad, aga ära unusta, et sinu vägivallale piir on seatud." "Kes räägib siin vägivallast? Tarvitasid sina vägivalda, kui ta sinuga pakku jooksis? Ometigi ei ole sina mitte midagi ja mina olen kuulus sõjapäälik, Eesti maa Hannibal! võid sa silmapilgu kahevahel olla, kuhu poole siin kena Agnese lugupidamine kaalub? Hahaha!" Silmapilgu oli Gabriel tõeste kahevahel; nagu terav mõõk sähvis kuri mõte ta hingest läbi: oli valu ja õnnetus Agnese meelt seganud, või oli ta tõeste - ei, see ei võinud olla; see oli täieste võimata. Agnes truuduseta, Agnes - Ivo Schenkenbergi armuke? Naeru väärt! Gabriel pahandas iseenese pääle. Kuda võis nii inetu kahtlus ühe silmapilgugi tema mõttes aset leida? Kas ta Ivod kui õõlat valetajat veel küllalt ei tundnud? Ivo tahtis teda ainult piinata - see oli käega katsuda. Gabriel oli nüüd sessamas hingelises olekus, nagu Agnes hommikul, kuid kahju, Gabrielil oli veel vähem kavalust, veel vähem kannatust. "Sa valetad, Ivo," ütles ta rahulise põlgtusega. Oleks ta vähemast tigedaks saanud, häkilist viha avaldanud! Tema rahuline, põlgav hääl sütitas Ivo kahjurõõmust veidi suigutatud viha uueste põlema. "valitse oma keelt!" kähises ta hambaid kiristades. "veel üks sõna seletuseks, siis jään vait," ütles Gabriel külmalt. "Mulle näitab, nagu oleksid sina sest saadik, kui mina ennast tõrkumata siduda lasksin, minust valearvamise pähe võtnud. Sa arvad vahest, et mina sind kardan: See on eksitus. Ma ei kartnud sind sel korral ega karda sind praegugi. Ma tean, et sa minuga kõik imed ära võid teha; sa võid mu keele suust lõigata, mu silmad välja torgata, võid mind elusalt keeta ja küpsetada, aga ialgi ära looda, et mina sind enese pärast paluma hakkan või - sinu sõnade sisse usun. Soo, nüüd on meie vahe selge ja minu südame päält koorem ära veeretatud, mis mind kõige selle aja rõhus." Ivo käsi sasis kramplikult pistnoa pääst kinni, mis tal vöö vahel oli. "Sa ise ärritad mind?" tuli hääl korinal ta rinnust. "Aha, sul oli vist juba siia tulles nõuu, mind ära veristada? Seda parem, siis pole mul võllaga enam vaevlemist; ega ma sinu nõnda nimetatud kohtunikkude käest eluga ikka ei pääseks. Üks palve on mul veel: Agnes von Mönnikhusen vii ilusti ta isa kätte; sa võid julge olla, et hää jootraha saad. Paremat ära looda mitte! Agnes mõistab auusa mehe ja - Ivo Schenkenbergi vahel vahet teha. Ma ei tea, kui suurt lugu ta sinust peab, aga seda ma tean, et tema lugupidamine sinu kohta minu surma läbi mitte ei tõuse. Sa võid tema ees minu pääle valetada, et suu vahutab, nagu sa ka vist juba teinud oled -" Ivo kummardas häkiste ja tõukas noa kõigest jõust Gabrieli rindu. Gabriel oli pool püsti karanud, lühike röhin tuli ta rinnust - siis kukkus ta vaikselt selile maha. Ivo jäi natukeseks ajaks liikumata seisma, lõi siis käega, pühkis noa tera kuue hõlmaga verest puhtaks, astus telgist välja, hüüdis mehi ja ütles neile lühidelt: "Koristage see raibe ära ja visake jõkke!" "Ivo, Ivo, mis nüüd tegid?" hüüdis Christoph pärani silmil venna otsa vahtides. "Maksin äraandjale palka; tema hukkamine jäägu saladuseks!" kostis Ivo mõrudalt. Christoph pööras vennale järsku selja ja läks ära. Mehed vabastasivad Gabrieli käed ja jalad ahelatest, tõstsivad eluta keha üles ja kandsivad ta jõe kõrgele kaldale. Tumedaste läikis must veepeegel pimeda oru põhjas. Üks plauh! - ja vee voolud kohendasivad endid kadunud keha üle. "Kes käskis kasuvenna juurde kippuda!" ümises Andres, kes meeste seas oli, kahetsedes. Teised kehitasivad õlasid, vahtisivad veel silmapilgu allapoole ja läksivad siis laagrisse tagasi. Nende südamed olivad rahul. Nende kohus oli täidetud.
10. Jällenägemine. Mõni päev pärast viimati räägitud juhtumist tuli Ivo Schenkenberg oma väesalgaga Tallinna alla. Ta ei läinud väega linna sisse, vaid jäi Lasna mäe all, praeguse Kadrintali kohal laagrisse. Linnast voolas määratu hulk rahvast välja laagrit vaatama ja sõjameeste käest röövitud kaupa ostma. Laager muutus suureks laadaplatsiks, kus kõiki müüa oli: loomi, töö- ja majariistu, riideid, vilja ja - orjasid, kõige päält tüdrukuid; viimased leidsivad vähe ostjaid, sest neid oli linna muidugi küllalt kokku kogunud; neid võis peaaegu leivakoorukese eest saada. Ivo tore telk seisis iseäralikult laagri tagumises otsas ja telgi ümber seisivad vahid, kes kedagi võõrast ligi ei lasknud. Hommikul pärast Tallinna alla tulemist istusivad Ivo Schenkenberg ja Agnes von Mönnikhusen telgis pruukosti laual. Agnes oli terve, ta kandis ainult pahemat käevart veel sidemes, aga teda hoiti telgis kinni, sest et väljas käimine, nagu vanamoor seletas, tema õrna tervisele esiotsa veel kahju oleks võinud tuua. Ta ei kandnud enam poisi ülikonda, vaid toredat naesterahva riiet ja kallid ehteid, mida Ivo talle - pool vägise - oli kinkinud. Agnesele ei maitsnud toit ega jook; nukralt istus ta Ivo vastas ja mõtles Gabrieli pääle, kes, nagu Ivo ütles, enesele kingitud vabadust kurjaste oli pruukinud ja - plehku pannud. Ivo oli väga mahe ja viisakas, puistas meelitust, heitis nalja ja kõneles oma suurtest tegudest. vaenlaste vastu kurat, sõprade vastu ingel, naesterahvaste vastu truu ori - see oli Ivo tegudele, nagu ta ise tõendas, ikka juhtnööriks olnud; selle põhjusmõttega oli ta vaenlasi võitnud, sõpru vaimustanud ja mõnegi naesterahva südant liigutanud. Ivo imestas ja pahandas salamahti, et tema vaimustatud sõnad Agnese suust mitte niisamasugust vastukõla ei leidnud, tema leekivad pilgud neiu tuhniks nutetud silmi mitte vastu läikima ei pannud; veel hullem - ta pidi enesele valuga tunnistama, et Agnese pilk, kui see arva kogemata tema pääl juhtus viibima, salakartust, umbusaldust või koguni jälkust avaldas. Kibeda sapiga täitis see Ivo südant, et Agnes sadat korda sest asjast juttu tegi, mis ühtepuhku ta meeles liikus. "Kuhu poole võib Gabriel põgenenud olla?" küsis Agnes otsekui iseenesega rääkides. "Kuhu mujale, kui venelaste juurde - sääl on ju tema päris paik," kostis Ivo karmilt. "Aga tal oli Tallinnas tegemist." "Mis tegemist?" "Ta otsib oma isa taga." "Teie usute kelmi lori?" naeris Ivo põlgavalt. "Tema isa oli vene harjakas, keda kahekümne aasta eest Tallinnas varguse pärast üles poodi." Jälle see umbusklik, jälkust avaldav pilk! Ivo raputas ennast veidi ja kõneles siis vähem hooplikul toonil edasi: "Tallinna poole ei või ta põgenenud olla, sest ta teab, mis teda siin ootab: äraandja palk, kole, piinlik surm. Ma usun küll, et ta esiotsa Tallinna poole püüdis. venelastel on kahtlemata nõuu Tallinna kallale kippuda ja selle inimese on nad salakuulajana ette saatnud; selleks on Gabriel otsekui loodud, sest ta tunneb linna lapsest saadik, mõistab kõik keeled ja on üleüldse kaval rebane. Et ta tee pääl minu kätte sattus, see oli meie isamaale vististe suureks õnneks; see näitab, et üks kõrgem käsi vana Tallinna üle valvab. Kahju, et mina ennast tema haleda vingumise läbi liigutada lasksin; nüüd on ta putkus ja võib meile veel mõndagi tuska teha, kuid seda ei ole vähemast mitte karta, et ta Tallinnas oma nägu iganes julgeb näidata. Ühe asja pärast pean ma tema põgenemise üle otse rõõmustama: see kõlvatu on ju paraku minu kasuvend. Minu isa vannub praegu veel seda päeva, mil ta harjaka poja armu pärast oma majasse võttis, aga mis parata? Ta on minuga koos üles kasvanud ja see oleks mulle vaeva teinud, teda piinamisest purustatud liikmetega võllas rippumas näha. Pääle Teie, preili Agnes, ei julge ma seda meele nõrkust kellegile tunnistada, muidu arvatakse, et ma teda meelega põgeneda lasin." "On ta siis tõeste põgenenud?" küsis Agnes otsekui unest ärgates; näis, kui ei oleks ta Ivo pikast seletusest üht sõnagi kuulnud. Ivo põrkas tagasi ja kogeles kahvatades: "See on kentsakas küsimine!" "Kas Teie minu eest midagi ei varja?" ütles Agnes, teravaste, peaaegu luurivalt Ivole silma sisse vahtides. "Kas temale midagi õnnetust ei juhtunud? Ta oli häkilise meelega, ta võis Teie meestega riidu sattuda ja - kes teab? vahest salgate seda minu eest, kardate mind hirmutada ja kurvastada? Ärge kartke, ma võin kõige hirmsamat tõtt kannatada, aga see kahevahel kõikumine ähvardab mind surmata." Ivo otsaesise pääl läikis külm higi, ta hambad lõgisesivad. Ta ei suutnud Agnese uurivat pilku välja kannatada, tõusis järsku üles ja kõndis paar korda telgis edasi tagasi. Siis ütles ta rõhutud häälega: "Teie jampsite, preili von Mönnikhusen; ma näen, et haigus Teist veel kaugeltgi lahkunud ei ole. Teil on rahu ja puhkamist hädaste vaja. Ma läkitan kohe vanaeide Teid hoolitsema." "Ma ei taha seda naesterahvast näha!" hüüdis Agnes ahastuse ja jälkusega. "Ma olen täieste terve, laske mind nüüd linna!" "Ei või - ma pean Teie kalli elu eest vastama," ütles Ivo külmalt. "veel paar päeva rahu, külap siis näeme." Nende sõnadega astus Ivo telgist välja. Õues kutsus ta venna ja vanamoori, käskis neid Agnese üle valvata ja temale seltsiks olla. "Kas veel ei hakka painuma?" sosistas Christoph hirvitades. ,"Kui ei painu, siis murran!" kiristas Ivo vastuseks. vahtidele ütles ta: "Teie vastate oma päädega selle eest, et preili telgist välja ega keegi võõras telgi ligi ei pääse." Siis kargas ta hobuse selga ja kihutas tuhatnelja linna poole. Paar tundi hiljemalt ratsutas üks seltskond suuri saksu linnast Schenkenbergi laagrit vaatlema. Ratsutajate seas olivad Tallinna bürgermeistrid Friedrich Sandstede ja Dietrich Korbmacher, mõisameeste päälik Kaspar von Mönnikhusen ja junker Hans von Risbiter. Mönnikhusen on Kuimetsa õnnetusest saadik veel tõsisemaks ja kärsitumaks saanud, kuna junker Hans veel endine kergemeelne hoopleja ja luiskaja oli; tema loomus oli liig pääliskaudne, ta vaim liig madal, et õnnetuse tundmus sääl sügavaid juuri oleks võinud ajada. Kahtlemata oli junkril ilusast pruudist kahju ja ta avaldas oma kahetsust valju sõnaga igaühele, kes iganes kuulda tahtis, aga ta ei unustanud ialgi juurde lisada, et tema tosina venelasi ära oli tapnud ja Agnese vististe nende käest oleks päästnud, kui kõik mõisamehed niisama hiilgavalt, kui tema, oma kohut oleksivad täitnud; ühtlasi tõotas ta pühalikult, Agnest "lõukoera suust" välja kiskuda, nii pea kui laiale pillatud mõisamehed jälle koos on. Avaldas keegi imestust, et Hans Risbiter, kes kaksteistkümmend venelast ära tapnud, ise ilma vähema kriimustuseta oli pääsenud, siis tõmbas Hans õlad kõrgesse ja andis märku, et tema vehklemise kunstis kaunis kõrge pulga pääle olla jõudnud. Ivo kirjuvatilisi sõjamehi, kes ju enamiste endised Talupojad ja pärisorjad olivad, nähes kräsutas junker Hans nina ja ütles põlgavalt: "Ma tahan Matsi nime kanda, kui need lurjused venelasi silmaga on näinud." "Mitte ainult näinud, vaid ka võitnud," õiendas bürgermeister Sandstede. "Kenad võitjad!" pilkas Risbiter. "Andke mulle kümme tubli mõisameest ja ma kihutan kõik selle kodukoonlaste karja üle pää kaela merde." "Ärge seda tehke, junker Risbiter," ütles Sandstede peenikeselt naeratades. "Sest oleks kahju, sest need kodukoonlased on praegu meie paremad sõjamehed." "Näha, et Teie sõjamees ei ole, herra bürgermeister, sest muidu ei raatsiks Teie seda auunime nii lahke käega raisata." "Sõjamees või mitte, aga seda ma näen siisgi, et need mehed võidurikkalt ja rohke saagiga tagasi on tulnud, kuna vahvad mõisamehed omalt maalt põgenedes ja tühja kätega meie juurest varju otsima tulevad." "Ohoo, kas tahate meid torgata?!" "Tasa, Hans!" heitis Mönnikhusen tõsiselt, peaaegu kurvalt vahele. "Meil ei ole õigust uhkustada, kuna meie kallim vara vaenlaste käes on." "Oh Agnes, kulla Agnes!" õhkas Risbiter kätt vastu rindu surudes, "millal tuleb see päev, mil sind oma käega lõukoera suust välja võin kiskuda? Kust leian ma kangele teole sündsaid seltsimehi? Kuhu on kõik meie vahvad sõjamehed jäänud? Talupojad ja pärisorjad kannavad nüüd sõjameeste nime, käsitöölise poeg Ivo Schenkenberg, kelle nime eile veel keegi ei tundnud, on täna kuulus sõjapäälik!" "Kas see nimi Teile tõeste nii tundmata oli, junker Risbiter?" küsis Sandstede naeratades. "Tuletage meelde!" Risbiter punastas kergeste, aga kostis upsakalt: "Minu mälestus ei ulata kodanikkude ja käsitööliste nimede tarbeks." "vahest mälestate veel seda suurt riidu, mis mineval suvel Tallinna turul junkrite ja kodaniku-poegade vahel oli? Ivo Schenkenberg oli viimaste ninamees, kelle nuhtlemist rüütlid pärast suure ägedusega, aga asjata nõudsivad." Risbiter oli näost punane kui keedetud vähk; ta mälestas väga selgeste, et tema räägitaval korral Ivo käest armetul viisil peksa oli saanud. "Kas sina ka selle inetu riiu juures olid?" küsis Mönnikhusen kulmu kortsutades. "Mina?" kogeles Risbiter. "Ei mäleta. . . Näe, mis tore telk see sääl on? Lähme vaatama!" Teised olivad sellega nõuus ja terve salk ratsutas Ivo telgi ette, kus neli meest vahi pääl seisivad. "Tagasi!" hüüdis esimene vahimees, tulijatele oda vastu sirutades. "Kelle telk see on?" küsis Sandstede imestades. "Ivo Schenkenbergi telk," kostis vahimees. "On Schenkenberg ise siin?" päris Risbiter ettevaatlikult. "Päälik sõitis linna. Minge eemale, telgi ligi ei tohi keegi tulla." "Oled sa pääst nõder, lurjus? Tead sa ka, kellega sa räägid?" "Minul ükspuhas." "Mina olen junker von Risbiter!" "Minu pärast ole Pisbiter, aga tagane, muidu torkan!" "Häbemata lurjus!" kisendas Risbiter mõõka tõmmates. "Ärge vihastage, junker!" vaigistas Sandstede. "Kuule, mees, kas sa mind ei tunne?" "Ei tunne." "Mina olen Tallinna esimene bürgermeister Friedrich Sandstede ja sinu päälik seisab minu käsu all." "Aga mina seisan pääliku käsu all ja käsk on nii, et keegi võõras telgi ligi ei tohi tulla." "Mis sääl siis on?" "Pole sinu asi. Katsuge, et endid siit koristate." "Häbemata mees!" kärgatas nüüd ka Sandstede vihaseks saades. "Ma võin sind ja sinu päälikut kahetsema panna." "Ei, bürgermeister, sel mehel on õigus," kiitis Mönnikhusen valjuste. "Sõjamees peab ülema sõna kuulma. Jätame tubli mehe rahule ja lähme oma teed!" "Isa! Isa!" kõlas korraga hele hüüdmine telgist. Mönnikhusen värises kõigest kehast. Kõik jäivad kuulatama. "Isa, päästa mind!" kiljatas Agnese hääl uueste ja jäi häkiste vait, otsekui oleks teda vägivaldselt lämmastatud. "Minu järele!" müristas Mönnikhusen hobuse seljast maha karates. Ta lõi mõõgaga vahimehe oda kõrvale ja tormas telgi ukse poole. Seltskonnast tegivad mitmed tema eesmärgu järele. vahimehed põrkasivad neile vastu. "Eest ära, pöörased!" karjus vana rüütel nende pääle. "Tahate teie tütart isast lahutada? Eest ära, muidu sünnib õnnetus!" Õnnetus ei olnud kaugel, sest vahid ei taganenud sammu ja seltsimehed tõttasivad neile igast küljest appi. Risbiter ei teinud enam piiksugi, kuna Mönnikhusen vihaselt mõõka keerutas ja bürgermeistrid asjata rahu püüdsivad sobitada. Äge võitlus oli algamas, kui korraga telgi eesriie kõrvale lükati ja Christoph Schenkenberg välja astus. "Mis tülitsemine siin on?" küsis ta valjuste. "Christoph Schenkenbcrg!" hüüdis Sandstede talle mõrudalt vastu. "Kas sedaviisi võetakse siin Tallinna bürgermeistrid vastu?" Christoph tegi, nagu paneks ta nüüd alles kõrgeid külalisi tähele. "Teie siin, herra bürgermeister?" hüüdis ta silmi lahti" kiskudes. "Tagasi, mehed, eks te näe, kes need herrad on? Kuda võis see raske eksitus sündida? Uskuge, herra bürgermeister, mina ja minu vend oleme ses asjas täieste ilma süüta. Ma kahetsen väga -" "Hää küll, hää küll, aga nüüd täitke kohe selle herra tahtmist." "See herra -" "On rüütel Kaspar von Mönnikhusen." "Kaspar von Mönnikhusen!" kordas Cristoph tehtud imestusega. "Palun andeks, et Teid kohe ära ei tundnud. Mis on kuulsa rüütli soovimine?" "Andke mu tütar kätte!" põrutas Mönnikhusen. "Teie tütar? Minu vend päästis hiljuti ühe noore naesterahva venelaste käest. Naesterahvas oli raskeste haavatud - nädala päevad vaakus ta elu ja surma vahel. Alles mõne päeva eest hakkas ta õrna hoolitsemise mõjul toibuma, aga ta ei ole veel täieste terve. Kardame, et tema vaim haiguse läbi segatud on, sest ta karjub ühtepuhku "isa, isa!" ja kipub põgenema. Et sarnatsel olekul rahu hädaste vaja on, siis käskis Ivo linna minnes võõraid telgist eemal hoida. Meie oleme sõjamehed ja peame ülema käsku täitma. Kui haiget näha tahate, siis palun oodata, kuni Ivo ise linnast tagasi tuleb." "See on väga imelik, et Ivo kuld meie käsust üle peab käima," ütles Sandstede kibedalt. "Aga olgu pääle, meie ei taha riidu tõsta. Küla'p Ivo meile selle eest vastab. Kuid õhtuni ei või meie siia ootama jääda. Kui meie telgi sisse ei pääse, siis laske preili välja tulla; ta voõb ometigi juba jalal seista?" ,,Kahju, ka see on keelatud," kostis Cristoph viisakalt kummardades. "Agnes!" hüüdis Mönnikhusen valjuste. Telgist vastas hele karjatus ja siis kuuldi otsekui rabelemise müdinat, mis Mönnikhuseni soontes vere tarduma pani. Enne kui ta uueste ärkavas vihas kätt sai liigutada, lendas telgi eesriie kõrvale, Agnes jooksis lõhki käristatud riietega Christophist mööda ja langes rõõmsa karjatusega isa rinnale. vana rüütel oli kõige sügavamas liigutuses. Tükil ajal ei saanud ta muud sõna suust välja, kui kogeles: "Armas laps, armas laps?" - sasis mõlema käega tütre pääst kinni, suuteles ta nägu ja juukseid, hoidis teda kätega enesest eemale, vaatles ja suuteles jälle. Kui tema himu täis oli, arvas junker Hans oma järje tulnud olevat. "Ma ütlesin ikka, et sinu veel lõukoera suust välja kisun!" hüüdis ta vaimustuses ja sirutas käed välja, oodates, et jälle leitud pruut nüüd tema kaissu lendab. Aga Agnes põrkas tema eest tagasi ja ütles ärarääkimata põlgtusega: "Teie?" "Mina neh," kinnitas Risbiter. "Mina'p see olin, kes telki lähemalt vaadata himustasin ja kohe vahimeeste kallale kippusin. See oli imelik aimamine, või õigem ütelda südame hääl, mis mulle selle õnneliku mõtte sisse andis." Agnes pööras õnnelikule aimajale järsku selja ja ütles isale: "Lähme siit, mul on hirm selle paiga eest." "Hirm, kuna mina siin olen!" ütles Mönnikhusen uhkusega. "Ära karda midagi, rüütel Mönnikhusen mõistab oma tütart kaitsta. Aga miks sa kätt sidemes kannad? Oled sa tõeste haavatud, vaene laps?" "Jah. ma olin haavatud, aga nüüd olen terve. Oh isa, ma olen palju läbi teinud" - Agnese hääl värises - "sest saadik, kui sind viimast korda nägin, kuid siin ei ole paras koht sest rääkida." "vaene laps, vaene laps! Ma otsisin sind sel hirmsal ööl igast nurgast, aga sa olid kui tina tuhka kadunud; alles siis, kui viimne päästmise lootus möödas oli, põgenesin ma põlevast mõisast." "Ja mina tapsin sinu kambri poole tungides tosina venelasi ära, aga kamber oli tühi," lisas Risbiter alandlikult juurde. "Kas sa võid juba hobuse selga istuda, Agnes?" küsis Mönnikhusen. "võin küll, aga ma jookseksin ka jala hää meelega sinu kaasa," ütles Agnes rõõmsaste. "Usu mind, isa, ma olen osavaks jalakäijaks saanud ja pika tee ära käinud." "Preili von Mönnikhusenile ei sünni jala käia," tähendas vana rüütel kõrgilt. "Risbiteri pruudile ammugi mitte," lisas junker Hans kähku juurde. Ta kargas sedamaid sadulasse ja hoidis viisakalt kummardades käe alla, et Agnes sadulasse võiks astuda. Agnes oli silmapilgu kahevahel, aga siis sai ta hää süda paha meele üle võitu. Risbiteri viisakus liigutas teda. Ta pakkus junkrile kätt, mille see auupaklikult oma huulte külge surus. "veel üks silmapilk!" ütles Agnes. Ta pööras ennast Christophi poole, kes sõnalausumata päält vaatas. "Ma palun Teid viimast korda tõeliselt ütelda, kuhu minu vaene reisiseltsiline on jäänud. Teid usun ma enam kui Teie venda." "Minul ei ole venna sõnadele midagi juurde lisada," kostis Christoph külmalt. "Ma vannutan Teid, rääkige tõtt!" Christoph kehitas vaikselt õlasid. "Siis ei ole mul siin enam midagi tegemist," õhkas Agnes kurvalt ja laskis ennast junker Hansust sadulasse aidata; Hans ise võttis ühe sulase hobuse. Terve seltskond ratsutas pikkamisi laagrist välja. Keegi ei julenud neid enam kinni pidada. Christoph vaatas neile mureliku näoga järele.. "Miks sa seda sündida lasksid!" sosistas vanamoor tema kõrva astudes. "Mis parata?" "Mis Ivo nüüd ütleb?" "Ütelgu, mis tahes," kostis Christoph pahaselt käega lüües. "Ega ma ometigi vägise Tallinna bürgermeistrite vastu võinud hakata." Tee pääl jutustas Agnes isale oma põgenemise lugu. Gabrieli nime kuuldes hüüdis Risbiter vahele: "Seesama, kes minu käest metsas malka sai?" "Seesama, kelle käest Teie metsas malka saite," kostis Agnes külmalt. Risbiter tahtis õiendavalt vastata, aga Mönnikhusen käskis teda vait olla ja Agnest jutustada. Kui Agnes lõpetanud oli, ütles Mönnikhusen kulmu kortsutades: "Ma ei mõista, miks nad sind veel kinni hoidsivao, kui sa ise ennast terve tundsid olevat; vahest oli neil nõuu, minu käest kõrget lunastuse raha välja suruda?" "Ma kardan, neil oli teine kurjem nõuu," sosistas Agnes kahvatades. "Kurjategijad!" kiristas Mönnikhusen laagri poole rusikat raputades. "Ära vannu neid, isa," ütles Agnes jälle pehmeks minnes. "Ma olen neile siisgi suurt tänu võlgu, sest nad on minu eest väga hästi hoolt kandnud. Teaksin ma ainult, mis nad minu seltsilisega on teinud!" "Kena seltsiline, kes häda ajal putku paneb!" pilkas Risbiter kibedaste. "Ma tunnen teisi seltsilisi, kes veel enne häda aega putku panivad," oli Agnese kärme vastus. "Aga see'p see on, mis mind vaevab: ma ei või uskuda, et Gabriel tõeste on põgenenud. Ma kardan, nad on ta haavatult, võib olla surnult kuhugile maha jätnud." "Miks ei pidanud ta põgenema, kui ta teadis, mis teda kui vene salakuulajat Tallinnas ootas?" "Olge vait, junker Risbiter!" hüüdis Agnes põlevail silmil. "Teie ei tea, mis Teie räägite. Gabriel ei ole salakuulaja!" "Noh, noh," vaigistas Mönnikhusen, "ära seltsilise pärast liiga muretse; kes siis tema elu järele nii ahne oli? Küll sa näed, ühel kenal päeval tuleb ta meie käest teenitud jootraha nõudma." See mõte oli Agnese meelest nii veider, et see teda pahandadagi ei suutnud. "Kui see mees veel elab," mõtles ta naeratades, "siis ei lepi ta jootrahaga; see nõuab rohkem." "vaadake!" hüüdis korraga bürgermeister Sandstede. "Kas see ei ole Ivo Schenkenberg?" Linna poolt tuli üksik ratsaline tuhatnelja kihutades. Seltskonna juurde jõudes pidas ta hobuse järsku kinni ja vahtis ainsa silmaga kui tardunult Agnese otsa. "vabandage, et ilma Teie lubata telgist välja tulin," ütles Agnes lahkeste. "Ma tänan Teid kõige hoole eest, aga Teie kartus oli üleliigne. Ma olen täieste terve ja päälegi õnnelik, sest, nagu näe olen ma oma armsa isa jälle leidnud." "Kes laskis Teid telgist välja?" ümises Ivo kahvatades. "Keegi ei lasknud; ma tulin ise välja ja nimelt mitte ilma takistuseta" - Agnes tähendas naeratades oma lõhki kärisenud riiete pääle -, "mis selgeste tunnistab, et ülevaataja oma kohut on täitnud, ärge nende pääle asjata viha kandke! Ma olen vabaduses kasvanud lind, kes puuri ei sünni." Ivo oli kui tumm. Agnes ajas oma hobuse tema ligemale, vaatas talle läbi tungivalt silma sisse ja sosistas: "Kuhu on Gabriel jäänud?" Nüüd alles näis Ivo täiele tundmusele ärkavat. Ta silm välkus, õõl naeratus kräsutas ta huuli. "Otsige teda!" vastas ta kähiseva häälega ja andis järsku, hobusele kannuksid. Asjata hüüdsivad Mönnikhusen ja mõlemad bürgermeistrid teda tagasi. Ivo ei pööranud kordagi pääd, vaid kihutas kui meeletu laagri poole. Oma telgi ees kargas ta vahutava hobuse seljast. Christoph tuli talle telgist vastu. Sõna lausumata tõstis Ivo rusikat ja lõi vennale vastu silmi. Christoph tuikus ja taganes hirmuga telgi sisse. Ivo tormas järele. "Äraandja!" kärgatas ta venna pääle, kes paludes käed talle vastu sirutas. "Miks sa seda tegid?" "Tahad sa mind tappa, nagu sa Gabrieli tapsid?" ähkis Christoph. "Ma ei võinud parata, bürgermeistrid kippusivad vägisi telgi sisse ja vahid tahtsivad neid maha lüüa. Mõtle, mis sest välja oleks tulnud! Täna taevast ja mind, et hirmsa õnnetuse ära pöörasin." Ivo ei kuulanud. Ta tuikus vaheriide taha, tõukas vanamoori jalahoobiga säält välja, hakkas kahe käega oma karvust kinni ja langes hambaid kiristades ning tumedaste möirgades Agnesest maha jäätud asemele kummuli maha.
11. Laulatus. Kaspar von Mönnikhusen oli põhjatu rikas. vaevalt oli keegi Eesti maa mõisnikkude seast sõja läbi nii rasket kahju saanud, kui tema, aga siisgi ei tundnud ta veel puudust. Tal olivad Toompääl ikka veel uhked majad ja majades hulk varandust, millega ta vürstlikult elada, laiale pillatud mõisamehi koguda ja neid uueste sõjale valmistada suutis. Tal oli kindel nõuu, Kuimetsa venelaste käest tagasi võita. Enne aga pidivad Agnese ja Risbiteri pulmad Tallinnas ära peetud saama ja noorpaar sõja kärast eemale, Kuura maale asuma, kus Risbiteril mõis oli. Küll tõrkus Agnes vastu, küll tõendas ta sada korda, et tema nüüdsel kardetaval ajal isast koguni lahkuda ei raatsi, küll püüdis ta Risbiteri põlgtuse ja kibeda pilkamisega enesest eemale peletada, aga see kõik ei aidanud midagi. Mönnikhusen oli ette võetud nõuus kaljukindel. Pulmad saivad Septembri kuu keskmiste päevade pääle määratud. Agnes nuttis Gabrieli pääle mõteldes ööd läbi. Ta süda ütleb: Kui Gabriel veel elab, siis peab ta mind üles otsima, oodaku teda siin mis tahes. Ta teab, et ma Tallinnas olen. Miks ta ei tule? On ta haige? On ta surnud? See oli igakord Agnese mõtete viimne piir, ja igakord asus kramp ta südamesse, kui ta mõtetega nii kaugele oli jõudnud. Mis tarbeks siis veel elada? Agnes mõtles sagedaste surma pääle, aga ta ei tahtnud kätt enese külge panna. Ilma Gabrielita pidi ju surm muidugi pea tulema. Kuda võis Gabrieli pruut Risbiteriga elada, õnnelik olla, vanaks saada? See oli Agnese meelest jälk mõte, see oli närtsimine ja surm. Gabriel aga ei tulnud ega tulnud.
11. Laulatus. Kaspar von Mönnikhusen oli põhjatu rikas. vaevalt oli keegi Eesti maa mõisnikkude seast sõja läbi nii rasket kahju saanud, kui tema, aga siisgi ei tundnud ta veel puudust. Tal olivad Toompääl ikka veel uhked majad ja majades hulk varandust, millega ta vürstlikult elada, laiale pillatud mõisamehi koguda ja neid uueste sõjale valmistada suutis. Tal oli kindel nõuu, Kuimetsa venelaste käest tagasi võita. Enne aga pidivad Agnese ja Risbiteri pulmad Tallinnas ära peetud saama ja noorpaar sõja kärast eemale, Kuura maale asuma, kus Risbiteril mõis oli. Küll tõrkus Agnes vastu, küll tõendas ta sada korda, et tema nüüdsel kardetaval ajal isast koguni lahkuda ei raatsi, küll püüdis ta Risbiteri põlgtuse ja kibeda pilkamisega enesest eemale peletada, aga see kõik ei aidanud midagi. Mönnikhusen oli ette võetud nõuus kaljukindel. Pulmad saivad Septembri kuu keskmiste päevade pääle määratud. Agnes nuttis Gabrieli pääle mõteldes ööd läbi. Ta süda ütleb: Kui Gabriel veel elab, siis peab ta mind üles otsima, oodaku teda siin mis tahes. Ta teab, et ma Tallinnas olen. Miks ta ei tule? On ta haige? On ta surnud? See oli igakord Agnese mõtete viimne piir, ja igakord asus kramp ta südamesse, kui ta mõtetega nii kaugele oli jõudnud. Mis tarbeks siis veel elada? Agnes mõtles sagedaste surma pääle, aga ta ei tahtnud kätt enese külge panna. Ilma Gabrielita pidi ju surm muidugi pea tulema. Kuda võis Gabrieli pruut Risbiteriga elada, õnnelik olla, vanaks saada? See oli Agnese meelest jälk mõte, see oli närtsimine ja surm. Gabriel aga ei tulnud ega tulnud. Ivo Schenkenberg viibis ikka veel Tallinna all laagris. Oma endisest tulisest agarusest näis ta palju kaotanud olevat. Pooled päevad istus ta nukras mõttes üksipäine telgis ega lasknud kedagi enese juurde. Oma meeste vastu oli ta valjem, kui enne. Mitmed jooksivad pakku, aga teisi tuli seda rohkemalt juurde; sest näljastest, kes sõjas leiba otsisivad, ei olnud paraku puudust. Nõnda kasvas Ivo salk päev päevalt suuremaks, kasvas õigeks sõjamäeks, nii et Rootslased Tallinna lossis juba kartusega küsima hakkasivad, kas see neile ja linnale hädaohtu ei ähvarda tuua. Bürgermeistrid püüdsivad neid vaigistada, üteldes, et Ivo suurt lööki venelaste vastu ette valmistada. Ühel õhtul - see oli Septembri kuus - istus Ivo üksipäine telgis, kui vahimees sisse astus ja teatas, et üks suurtsugu naesterahvas temaga rääkida soovivat. Ivole tuli kohe meelde, et Agnes von Mönnikhusen teda mitmel korral asjata enese juurde oli kutsuda lasknud. "Kes see on?" küsis Ivo järsku üles karates. "Ta ei ütle oma nime, aga bürgermeister Sandstede ja paar sulast on tema kaasas." "Kässi naesterahvast üksipäine sisse astuda." vahimees läks ja Ivo jäi kange südame põksumisega ootama. Telgi eesriie kahises ja naesterahvas, kelle nägu tiheda looriga kaetud oli, astus sisse. "Prei!i von Mönnikhusen!" hüüdis Ivo lämbunud häälega. Agnes tõstis loori üles. Ta näost paistis tõsine hingevalu, ta silmad olivad nutust tuhnid, punaste äärtega. Oli see nüüd kahjurõõm või kaastundmus, aga Ivo tundis omas tardunud südames midagi pahkevat ja sulavat. Ta pakkus võõrale istet ja ütles pehmelt, peaaegu kartlikult: ,,Kust see auu tuleb, et preili von Mönnikhusen -" "Teie ei tahtnud minu juurde tulla," ütles Agnes väsinud häälega, "selle pärast pidin mina Teie juurde tulema; mul on ju Teile nii palju tänu tunnistada." "Teie ei ole mulle mingit tänu võlga, preili von Mönnikhusen," kostis Ivo natuke kibedalt. "Ei, ei, ma olen Teile suurt tänu võlgu. Teie olete mind ju otse surmast päästnud." "Ja ometigi kardate Teie mind, armuline preili, sest Teie olete oma kaitseks bürgermeistri kaasa võtnud." "Bürgermeister Sandstede on minu isalik sõber. Isale ei tohtinud ma sest külaskäigust sõna lausuda ega ka mitte üksipäine kaugele välja sõita. Mikspärast peaksin ma Teid kartma? Ma tean, et Teie auus mees olete." "Ometigi ei usu Teie mind." "Kuda nii?" "Teie ei tulnud mitte mulle tänu tunnistama, vaid mind usutama." Agnes vaatas tummalt enese ette maha. "Teie olete minu mehigi usutanud ja neile raha pakkunud," kõneles Ivo armuta edasi. "Teie tunnete minu mehi vähe; need mõistavad sõna kuulda." "Siis olete neid ometigi keelanud tõtt rääkida?" küsis Agnes järsku; ta tuhnid silmad põlesivad ja püüdsivad Ivo ainsast silmast läbi ta hinge sisse tungida. "võib olla," kostis Ivo mõrudalt. Agnes langes häkiste tema ette põlvili maha, tõstis risti pandud käed kõva mehe poole üles ja siis voolas äge, ärritatud hinge põhjast tulev palve ta huultelt: "Rääkige ise mulle tõtt, Ivo Schenkenberg! Miks Teie mind piinate? Mis kurja olen ma Teile teinud? Ütelge mulle, kus Gabriel on, siis tahan ma Teid igaveste tänada ja õnnistada. Teie näete, kuda mu hing väriseb ja ahastab. On Teil kivist süda, et teise inimese piin Teid sugugi ei liiguta? Mikspärast kardate Teie tõtt rääkida? Olgu see tõde kõige hirmsam, mis mu süda aimab - mis võin mina väeti tütarlaps Teile teha? Rääkige, ja ma tahan seda kui püha saladust oma südame põhja matta. Ma palun, ma vannutan Teid Teie ema mälestuse juures, ütelge mulle, mis olete Teie Gabrieliga teinud?" "Gabriel on surnud," ütles Ivo tumedalt. Agnes tõusis püsti. Ta oli kahvatu kui surnu, aga rahuline. "Teie ise olete tema mõrtsukas," ütles ta selge häälega. "Ta langes auusas kahevõitluses minu käe läbi." "Miks Teie seda tegite?" "Selle pärast, et ma Teid armastan." Agnes taganes otsekui kiskja elaja eest. "Ole ära neetud, vilets mõrtsukas!" hüüdis ta kätt välja sirutades. Ivo karjatas kui haavatud loom ja astus sammu edasi, aga Agnes oli juba telgist välja läinud. Kui Agnes koju jõudis, ootasivad isa ja Risbiter teda maja trepi pääl. "Kus sa nii kaua olid?" hüüdis Mönnikhusen. "Meie olime juba mures sinu pärast." Agnes kargas hobuse seljast maha, ilma Risbiteri abi ootamata, andis hobuse sulase hooleks, astus isa kõrva ja ütles külmalt: "Nüüd tehke minuga, mis tahate." "Mis see tähendab?" "See tähendab, et mina pulmade vastu enam ei tõrgu." "Seda ma ootasin ammugi," naeratas Mönnikhusen, kuna junker Hans pruudi kätest kinni sasis ja esite neid, siis pruudi kahvatut suud musudega kattis. Omas joovastuses ei pannud ta tähelegi, et Agnes tema käte vahel külm ja tuim, nagu eluta kuju oli. "Ratsasõit oli vist väga lustilik, et sinu kõva südant nii järsku pehmendas?" naljatas Mönnikhusen. "Jah, see oli väga lustilik ratsasõit," kostis Agnes kentsakalt naeratades. "Hää tagajärje pärast ei taha ma sinuga tapelda, nagu see esiotsa mu nõuu oli. See oli sinust ettevaatamata tegu, hilisel õhtul peaaegu üksipäine linnast välja sõita, kuna Ivo Schenkenbergi toored, taltsutamata mehed igalpool luusimas on. Loodan, et sul nendega mingit kokkupuutumist ei olnud?" "Ei olnud," kostis Agnes tuimalt. "Oleksid sa minu kaasa võtnud," ütles Risbiter, "siis ei oleks sa mingit kokkupuutumist karta pruukinud." "Jah, Agnes," ütles Mönnikhusen pehmelt. "ma rõõmustan südamest, et sa nüüd noorema ja kangema mehe kaitse alla saad. Ma ei usu, et ta sind enam armastab, kui mina, aga vististe jõuab ta sind paremine võõra vägivalla ja sinu enese edevuse eest kaitsta, kui mina seda paraku teha võisin." vana rüütel pani liigutuses käe tütri kaela ümber ja andis ta valge otsaesisele suud. Seda enesele hääks eesmärguks arvates, valmistas ka junker Hans ennast teist korda pruudi magusa suu pääle tormi jooksma, aga Agnes libises tema nõuu märgates isa käte vahelt välja ja tõttas trepist üles. Järgmine päev oli pulmade ettevalmistuse päev. vanaaegsel viisil ja vanaaegse toredusega pidivad pulmad peetud saama - see oli Mönnikhuseni kõikumata tahtmine. Piduliste arv oli linnas veel palju suurem, kui Kuimetsas, sest linn kubises mõisnikkudest. vaevalt suutis linna suur gildemaja kõiki kutsutud võõraid mahutada. Rüütlid, nende naesterahvad ja hobused olivad toredaste ehitud, olgu küll, et ehted enamiste põlatud kodanikkude käest laenatud olivad. vaesuse tundmus ei seganud kellegi pidurõõmu: kuulus Liivi kergemeel ajas viimast korda õisi. viin ja õlut peletasivad mured kaugele, mehed hooplesivad ja trallitasivad, naesed peksivad keelt ja heitsivad võrkusid välja, nagu kõige sügavama rahu ajal. Kõigist pulmalistest ei võtnud üks ainuke üleüldisest pidurõõmust nähtavat osa, ja see oli - pruut ise. Agnes oli tuim ja tumm, ta näo karv lumivalge, peaaegu läbipaistev, jooned otsekui kiviks tardunud, huulte ümber seisis muutmata naeratus, nagu seda inimeste juures nähtakse, kes naeratades surnud. võõraste nali, mis igakord kõige peenem ei olnud, ei kihutanud pruudile kordagi puna palge, ei ärritanud teda kordagi naerule. Kuulis ta neid naljasõnu? Kuulis ja nägi ta ülepää midagi? See oli väga kahtlane, sest Agnese suust ei tulnud peaaegu sõnagi, ta pilk oli tume, ta silmad vaatasivad ühtepuhku ilma arusaadava mõtteta kuhugile lõpmata kaugusesse. Ta tegi kõik, mida isa ja targad tädid teda teha käskisivad, ta laskis oma keha ehtida, seisis kannatlikult raske mõrsjakrooni koorma all, kuna piduliste salgad tema auuks gildemaja trepist pidulikult mööda ratsutasivad. "Kena pruut, aga külm kui kivi," ütlesivad päält vaatavad kodanikud. "Jumal tänatud, meie tüdrukutel on enam värsket elu sees, kui niisugusel mitmesaja aastase rüütlisoo võsul." Siis tuli pühapäev kätte. Pärast jumalateenistust liikus uhke pulmarong domkiriku poole. Pruutpaari ees kõndisivad mängumehed ja küünlakandjad. vana rüütlite kiriku uks oli lippude ja vannikutega ehitud otsekui vürstliku paari vastuvõtmiseks. Kirikus teretati pruutpaari orelimängu ja lauluga. Kirikherra pidas pika kõne, rääkis vaimustusega kahe kuulsa sugukonna ühendusest - Jumala auuks ja isamaa kasuks. Siis astus pruutpaar peiupoiste ja pruuttüdrukute saatel altari ette, Risbiter uhkel, kõmiseval sammul, Agnes otsekui poolunes, maha löödud silmil. Nagu hooplik võiduhõiskamine kolas Risbiteri "jah" läbi kiriku. Kirikherra pööras ennast Agnese poole: "Ja nõnda küsin ma ka sinult, pruut, kas sinu südame nõuu on, et sina tahad oma peigmeest Hans von Risbiteri omaks abikaasaks võtta ja temaga elada ja kannatada kõik, mis Jumal sinu pääle paneb, hääd ja kurja, rõõmu ja viletsust, rikkust ja vaesust, ega taha ennast temast ära lahutada, enne kui Jumal ise teid lahutab surma läbi. On sul nüüd see meel ja nõuu, siis ütle kõikide kuuldes selgeste- jah!" Agnes ei vastanud kohe. Esimest korda tõstis ta silmi, esimest korda tungis valus, värisev ohkamine ta piinatud rinnast. Ta tundis ennast Jumalast ja inimestest maha jäätud olevat, üksipäine võõras maailmas. Nagu abi otsides vaatas ta kirikherrast mööda rahvahulga pääle, kes kahel pool altari kõrval seisis. Korraga jäi ta silm ühe koha pääl seisatama, esiotsa ehmatusest tardudes, siis ärarääkimata rõõmust läikides. Sääl seisis Gabriel - nagu Kissi poeg pää osa kõigist kõrgem, õõnsate paledega, hauku vajunud mustade silmadega, nägu kahvatu kui surnul, jooned kibedast tundmusest viltu kisutud; see ei olnud endine uhke, kangekaelne ja lustilik Gabriel, vaid silmanähtavalt kurjast saatusest kiusatud inimene, haigusest välja kurnatud ja hingevalust vaevatud, aga siisgi elus, kahtlemata elus! "Ei, ja tuhatkorda ei!" tuli hääl valju karjatusena Agnese suust. Surma kahvatus kattis ta nägu; ta tuikus ja kukkus maha; ta oli ära minestanud. Rahvaga puupüsti täidetud kirikus tõusis ilmatu kihin ja kahin. Seda oli sagedaste nähtud, et pruudid ennast altari ees kaua paluda ja meelitada lasksivad, enne kui igatsetud "jah" nende suust tuli, aga nii valjut, nii kindlat tõrkumist ei olnud veel keegi kuulnud. See pidi midagi tähendama, sääl pidi mõni saladus peidul olema. Oi, sest sai palju juttu teha! Naesterahvaste ja kirikus oleva arsti hoole all ärkas Agnes mõne minuti parast minestust ja tõusis jalale. Ta esimene pilk otsis Gabrieli, aga see oli kadunud. "viige mind koju, ma olen haige," sosistas Agnes. "Pai, kulla Agnes, ütle enne jah!" kerjas Risbiter, kes näost punane ja higine oli. "Isa, päästa mind, vii mind siit ära, muidu ma suren!" ägas Agnes peigmehe eest hirmuga taganedes. Mönnikhusen pani käe tütri keha ümber, mida ta kui haavalehte tundis värisevat, ja ütles kurvalt: "Laps, laps, mis sa teed? Miks sa häbi minu halli pää pääle kogud?" "Anna andeks, isa, ma ei või teisiti," sosistas Agnes, oma häkiste punastavat nägu isa rinnale mattes. vana rüütel pidi õlasid kehitades ja kulmu kortsutades kirikherrale ning võõrastele seletama, et laulatamine tütri häkilise haiguse pärast seekord katki pidada jääma; pidulist palus ta siisgi kokku jääda, sest mis täna polla sündinud, võida homme sündida. Pikkamisi tühendas ennast kirik ja õue pääl seisivad veel kaua elavalt juttu ajades üksikud inimeste tropid.
12. Haige südamega kerjaja. Mönnikhusen viis tütri, keda ta tõeste haigeks pidas - sest muud seletust ei leidnud ta tema sõgeda kangekaelsusele - kinnises tõllas koju ja jättis ta sääl arsti, pruuttüdrukute ja tädide hooleks; ise tõttas ta gildemajasse oma võõraste eest hoolt kandma. Naesterahvad pistsivad Agnese pool vägise voodisse, ehk ta neile küll naeratades seletas, et ta enam haige ei ollagi, vaid ainult väsinud ja uimane. Arst pakkus talle tungivalt seda ja teist rohtu sisse, aga Agnes lükkas tema abi pool paludes, pool pilgates tagasi, nii et see auuvääriline isand viimaks muud teha ei võinud, kui pahaselt käega lüüa ja oma teed minna. Naesterahvastest oli raskem lahti saada. Küll maalis Agnes neile elavate värvidega pidurõõmu gildesaalis ette, mida tema kerge haigus koguni ei tohtida rikkuda, küll seletas ta neile, et tal muud vaja ep olla, kui rahu ja üksiolemist, kuid see ei aidanud midagi; kõik tahtsivad temale seltsiks olla, tema juures valvata. Agnes pani viimaks tõeste väsinult silmad kinni ja näis rahuliste uinuvat. Naesterahvad jäivad veel tüki aega sosistama, Hakkasivad siis haigutama ja küsivalt teine teise otsa vahtima. Aegamööda lahkusivad esmalt nooremad, siis vanemad kambrist ja - ei tulnud enam tagasi; kõik olivad teed Toompää mäest alla leidnud. Üks ainuke vana tädi, kes Mönnikhuseni juures armuleiba sõi, jäi veel valvama. Agnes lõi silmad lahti ja hakkas tädi Jumala keeli paluma, et ta teda üksi jätaks, sest ta ei võida uinuda, kui tuba tühi ei ole; ümmardaja abist olla temale tarvilisel korral küll. Tädi lahkus tasakeste torisedes. Mõni minut hiljemalt kõlistas Agnes lauakella. Kui ümmardaja, noor punapõseline Eesti tüdruk, sisse astus, kargas Agnes ühe krapsuga voodist välja ja hüüdis lustilikult: ,,Ruttu, aita mind riidesse panna ja tee mind hästi ilusaks, kas kuuled?" Tüdruk ajas imestuse pärast suu ja silmad päräni lahti ja kogeles: "Kas pulmariided?" "Ei!" ütles Agnes järsku. "Anna mu sinine pühapäevane kleit siia; ehteid ei ole vaja." Agnese juuksid peegli ees üles tehes, küsis tüdruk kartlikult: "Kas preili siis enam haige ei olegi?" "Olen ma nii haiget nägu?" "Oh ei, preili on värske ja ilus kui tõusev päike." "Sa oskad üsna ilusaste meelitada." "Aga kust see tuli, et preili täna kirikus ära minestas?" "Jah, seda ma ei või sulle ütelda." "Külap vist ikka palavuse ja paksu õhu pärast; kirik oli ju inimesi murdu täis." "Olid sina ka sääl?" "Eks ma olnud ka taga nurgas." "Kas sa kõik kuulsid?" "Ega ma,kõiki küll kuulnud ega näinud, aga seda kuulsin küll, et preili suure häälega "ei" ütles." "Panid sa seda väga imeks?" "Mis minul tühjal imeks panna, aga inimesed panivad küll imeks, miks preili junker Risbiteri ei taha." "Kas sina teda tahaksid?" "Mina?" "Jah, sina." "Sa Jumal ja Issake!" "Noh, vasta!" "Kuda tohiksin mina niisuguse asja pääle mõtelda?" "Miks ei tohi? Mõtle, nagu seisaks minu käes voli, teid kahekesi paari panna. Kas võtaksid siis junkri vastu?" "Noh, ega ta nüüd just väga ilus meesterahvas ei ole," ütles tüdruk venitades. "Kes meesterahva juures selle pääle vaatab?" noomis Agnes auuliselt. "Aga eks ta muidu ole sinu meelest tubli mees, auus, helde, julge ja põhjatu rikas?" "Heldene ajuke!" hüüdis tüdruk kitsikuses, "ega mina junkri herrad küll ei tunne, aga tema enese inimesed räägivad, et -" "Mis nad räägivad?" "Et junkri herra ei pea mitte hää inimene olema." "Ühe sõnaga, sa ei tahaks teda omaks meheks võtta?" Tüdruk raputas punastades pääd. "Noh, vaata!" ütles Agnes naeratades. "Kui sinagi teda ei taha, kuda peaksin siis mina teda tahtma? Soo, nüüd mine too mulle juukste tarbeks aeast kõige ilusam roosi õis, aga ära kellegile ütle, et ma voodist tõusnud olen. Ma tahan üksi olla." Kui roos toodud ja pähe pistetud oli, saatis Agnes tüdruku minema, keeras ukse lukku, tõukas akna lahti ja piilus eesriide vahelt välja. Kamber oli teise korra pääl ja aknast ulatas pilk üle õue ja ainsa kitsa uulitsa, mis õue pääle viis. Uulits ja õue olivad inimestest tühjad. Mikspärast igatses Agnes nii väga üksi olla? Oli tal midagi võõra silma eest varjata? Jah, tal oli tõeste midagi varjata - see oli ärarääkimata rõõm, mis ta südant paisutas, uueste ärganud elujõud, kadunud ja jälle leitud õnne joovastav tundmus. Gabriel elab, Gabriel siin! - see oli rõõmulaulu põhjushääl, mis Agnese südames heljus. Ta ei pööranud silma uulitsast ära. Ta teadis: Gabriel pidi siit läbi tulema! Agnese lootus sai kahel korral petetud - käskjalgade läbi, keda rüütel Mönnikhusen gildemajast üles saatnud tütre tervise järele tuulama. Neile öeldi: "preili uinub rahuga," nad tõttasivad minema ja uulits jäi jälle tühjaks. videvik oli juba kätte jõudnud, kui veel üks meesterahva kuju mööda uulitsat ülespoole tuli. Oli see jälle pettus? Agnes ei näinud selgeste, aga ta tundis ju Gabrieli tema hiiglakujust, astumisest, igast liikumisest. See oli Gabriel! Ta astus õue pääle ja vaatas uurides maja aknate poole üles. Agnes märkas nüüd alles, et Gabriel kerjaja kuube kandis; tal oli kepp käes ja kott kaelas. "Kas niisugusele kerjajale ka keegi armu peaks andma?" mõtles Agnes kaheldes. Ta lükkas eesriide kõrvale ja kummardas pisut aknast valja. Nende pilgud juhtusivad kokku. Nad nikutasivad teine teisele pääd. Rohkem ei olnud esiotsa kummagile vaja, selle ühe pilgu ja päänikutusega olivad nad üks teisele kõik selgeks teinud, pika jutu ära vestnud. Gabriel kargas kärmemalt ja kergemalt, kui õige kerjaja kohus, trepi astmetest üles ja koputas kõrgeste võlvitud majaukse pihta. Natukese aja pärast hüüdis ümmardaja hääl ukse tagant: "Kes sääl on?" "vaene sant, palun Jumala pärast tükikese leiba!" oli vastus. Agnes kuulis, kuda uks lahti keerati. "Oh sina laiskvorst!" hurjutas tüdruk. "Suur, terve, tugev mees - kas sul häbi ei ole kerjata?" "Ära kurjusta, kena neiu," meelitas Gabriel, "kurjus ei sünni inglitele. Ialgi ärgu kräsutagu paha mõte seda lumivalget, siledat otsaesist, tumestagu südame külmus sooja helduse läiget neis tuisilmades! Ma usun kindlaste, sa oled niisama hää, kui sa ilus oled." "võrukael!" mõtles Agnes naeratades. "Tahab ta mind armukadedaks teha?" "Seda sa lobised kõik silmakirjaks," ütles tüdruk mõnitades, aga juba palju pehmemalt. "Noh, oota siin, ma toon sulle midagi." "Ära veel lahku, hää laps," palus Gabriel. "Mul on veel üks hoopis iseäralik palve. vaata, nii terveks ja tugevaks, kui sa mind mu välimise näo järele arvad, nii väeti ja puruhaige olen ma tõe poolest. Mul on raske südame haigus ja see'p see sunnibgi mind kerjama. Tark vanaeit kuulutas mulle, et ainult siis terveks võin saada, kui üks puhas neitsi, kellel nii palju julgust on, et ta meelevastasele peigmehele veel altari ees ei ütleb, minule oma õrna kätt suuteleda annab. Ma olen sarnast neitsit kaua otsinud, aga tänini oli mu vaev asjata; kõik ütlevad altari ees hää meelega jah. Täna kuulsin kogemata, et siin majas see ingel elab, kes mind terveks võib teha. vahest oled sina ise, kena laps, minu ärapäästja?" "Ei ole," kostis tüdruk naerdes. "Kahju! Aga kes see siis on?", "Ära looda, et siin päästmist leiad. See ingel, kellest sina räägid, on meie kõrgeste sündinud preili ise." "On tema nii tige või uhke?" "Sina ise oled tige ja uhke," pahandas ümmardaja. "Meie armuline preili on päris taeva ingel. "Noh, miks ta siis vaest inimest ei peaks aitama?" "Kes julgeb sinu tühja pärast preilid tüütama minna?" "Lase ma lähen ise tema palvele." "Ma ei tohi kedagi võõrast inimest sisse lasta." "Siis kutsu preili välja!" "Taga parem! võta oma tükk leiba ja mine rahuga!" "Kuule mind, kena laps!" ütles Gabriel tungivalt. "Ma ei ole praegu muud kui vilets kerjaja, aga ma olen enne paremaid päivi näinud." "Seda on su näost näha," tõendas tüdruk. "Mul on endisest ajast veel üks kallis asi järele jäänud. Kas näed seda sõrmust?" "Uih, mis ilus!" hüüdis tüdruk imestades. "See on puhas kuld ja kallis kivi on tal sees. Sõrmus on mulle kalliks mälestuseks, aga tervis on minu meelest veel kallim. Ma kingin sulle sõrmukse, kui sa preili siia kutsud, nii et keegi teine ei kuule." Agnes ootas põnevusega. Oleks tüdruk veel kauemine tõrkunud, siis oleks armuline preili vist ilma kutsumata alla jooksnud - kerjajat südame haigusest päästma. Aga ei, tüdruk ei suutnud kiusatuse vastu panna. Lühikese mõtlemise järele, mille ajal ta vististe sõrmust silmitses, ütles ta moka otsast: "On see siis tõeste kullast?" "Puhtast kullast, ja kallil kivil on veel see iseäralik omadus, et kui kaua üksisilmi tema pääle vaatad, siis näed oma tulevase peiu nägu." Tüdruk naeris. "Noh, olgu pääle, ma võtan sõrmukse vastu. Oota siin, ma katsun õnne, ehk saan preilid alla meelitada." Tüdruk pani ettevaatlikult koja ukse kinni, lükkas riivi ette, et kerjaja ilma lubata sisse ei pääseks, ja tõttas siis preili juurde: "Õues on kerjaja ja palub armu." "Mis minul sellega asja?" kostis preili külmalt. "On ta halastuse vääriline, siis anna talle süüa ja lase ta rahuga minna." "Jah, seda ma tahtsingi teha," kogeles tüdruk, "aga see on hoopis isemoodi kerjaja. Ta - ta ei taha kellegi käest armuandi vastu võtta, kui ainult armulise preili enese käest." "Soo? On ta nii häbemata, siis kihuta ta minema!" "Pai preili!" palus tüdruk kahvatades, "halastage selle vaese inimese pääle! Ta on raskeste haige ja ütleb, et muidu terveks ei saa, kui mitte pruut "ei" ei ütle - oh ma toru, mis ma räägin! - kui mitte armuline preili temale oma kõrgeste sündinud kätt musutada ei anna." "Mis rumalat juttu sa räägid?" taples Agnes kurjaste ja rõõmustas salamahti, et äge puna, mis tal häkiste palge tõusis, räägitud kurjuse läbi küllalt seletatud oli. "Jäta mind rahule ja tee oma kerjajaga, mis tahad!" "Pai preili!" "Mine, mine!" Tüdruk läks nuuksudes uksest välja. Ühe silmapilguga oli Agnes tema kannul. "Miks sa nutad?" "Oh kulla preili, mul on nii hale meel selle vaese inimese pärast." "Nutad sa siis üsna puhta haleduse pärast?" kahtles preili. "Jah, ja temal on enesel niisugused suured, sügavad, süsimustad silmad, et - et -" "Ohoo!" naeris Agnes, "on tal nii ilusad silmad, siis lähme vaatama!" Agnes võttis laua päält paberi lehe, mässis kuldraha selle sisse ja läks ümmardaja seltsis alla. Kerjaja kummardas preili ees maani ja hakkas liigutatud häälega oma palvet ette kandma. "Ma tean kõik," ütles Agnes vahele ja pistis paberi sisse mässitud kullatüki kerjaja pihku. Ilma pikema palveta sasis kerjaja lahkest käest kinni ja surus huuled ta siidipehme naha pääle. See oli pikk, kuum, ahne suuandmine ja - uhke preili laskis seda ümmardaja suureks imestuseks ilma tõrkumata sündida. Ta pidi viimaks käe vägise tagasi tõmbama, sest kerjaja näis lahtilaskmise unustanud olevat. "Oled sa nüüd terve?" küsis Agnes kentsakalt kõikuva häälega. Kerjaja ajas oma vägeva keha sirgeks; tema ära lõppenud näo pääl õitses nüüd tõeste tervise karv. "Mul on tundmus, kui oleksin ma otse tervise hallikast joonud," ütles ta vaimustusega. "Tark vanaeit rääkis tõtt: imelik vägi elab armulise preili käe sees." "Mul on suur kahtlus selle imeväe kohta," ütles Agnes naeratades. "Ma arvan, et selle paberi sees palju mõjuvam imevägi elab." "Ma ei leia sõna, armulist preilid küllalt tänada. Jumal õnnistagu teda ja saatku talle varsi niisuguse peiu, kellele ta altari ees hää meelega "jah" ütleb!" ,,Ära nii palju täna ja õnnista," ütles preili kõrgi tõsidusega. "Oma tänu võid sa kõige paremalt sel viisil näidata, et sa edespidi enam ei laiskle ega kerja, vaid auusa tööga oma pääd toidad. Mine rahuga." Kerjaja kummardas veel korra sügavaste ja läks siis oma teed. Uulitsa nurga taga tegi ta paberi lahti ja luges: "Aea uks, vastu uulitsat, õue väravast pahemat kätt, seisab südaöö ajal lahti. Öövaht saab pulmaõlut." Kerjaja andis paberile ja kullatükile suud ja tõttas siis tiivustatud sammul Toompää mäest alla. Agnes ei tõstnud tervel õhtul jalga toast välja. Kell üheksa ajal tuli Mönnikhusen ise tütart vaatama ja leidis teda rahuliselt voodist magamast. Küünla valgusel ärkas Agnes unest, lõi silmad lahti ja küsis: "Oled sina siin, isa?" "Mina ise," kostis Mönnikhusen. "Noh, mis tervis teeb?" "Tervisel pole viga, aga ma olen ikka veel väsinud ja uimane." "Kas tõused homme jalale?" "Ma loodan seda." "Ja siis teeme pulmad?" Agnes raputas nukralt pääd: "Anna mulle andeks, armas isa! Ma tean, et raskeste sinu vastu eksin. Jumal näeb, et mul junker Risbiteri vastu midagi viha ei ole, aga tema abikaasaks ei või ma mitte saada." "Mõtle, ma olen oma sõna andnud'" "Ma mõtlen selle pääle ja kibe valu närib mu südant, et sina minu pärast oma sõna pead murdma, aga - ma ei või teisiti." Kuna Agnes neid sõnu ütles, paistis tõsine hingevalu ta näost, kuid kahtlane on, kas enam selle pärast, et ta isa sõnamurdmisele sundis, või selle pärast, et tema ise, kes tänini valet ja valskust südame põhjast oli vihanud, nüüd ometigi sunnitud oli armsa isa ees kometit mängima. "Sa oled haigem, kui ise arvad," pomises Mönnikhusen pool pahaselt, pool kaastundlikult. "Terve pääga räägiksid sa targemat juttu. Ma ei tohi sind ööseks üksi jätta, vaid saadan naesterahvad sinu juurde valvama." "Ära saada kedagi!" palus Agnes kohkudes. Mul on ümmardajatest küll. Mul ei ole muud vaja, kui täielist rahu ja puhkamist. Kui mind rahuga puhata lastakse, siis tõusen hommikul tervelt üles." Mönnikhusen kehitas õlasid. "Noh, olgu siis, kuda ise arvad. Hääd ööd!" "Hääd ööd, isa!" Mönnikhusen läks ja võttis küünla kaasa. Agnes aga tõusis voodis põlvili, pani käed risti ja palus kuumade sõnadega praegu tehtud pattu andeks... Kottpime sügisene öö oli käes. Taevas oli pilves, kange tuul raputas aeapuude latvu ja puistas säält närtsinud lehti maha. vagasem lugu oli puude all, kus paksud põõsad ja kõrge müür, mis väikest aeda sisse piiras, tuule võimu murdsivad. Toompää tornikell hakkas parajaste kaksteistkümmend lööma, kui Agnes aea ukse lahti keeras ja kõrge, must kuju lahtisest uksest sisse vilksas. Järgmisel silmapilgul rippus Agnes Gabrieli kaelas. Siis läksivad nad käsi käes tikerperi ja sõstra põõsaste vahelt läbi aea tagumisesse otsa, kus paksu pärna all kivist pink seisis. Ilma tõrkumata laskis Agnes ennast Gabrielist sülle võtta. Ta tundis: siin oli tema õige paik, õige kirik, õige laulamise altar; siin ei ütelnud ta "ei", siin ei olnud ta külm ega tuim, vaid täis tuksuvat elu; siin leidis ta oma südameliku naeru ja oma pisarad jälle ja tarvitas mõlemaid rohkel mõõdul. Kui esimesed tungivad küsimised kostetud, esimene tundmuste torm vaikinud oli, hakkas Gabriel oma imelikku surmast pääsemise lugu jutustama. Ta rääkis tasa, sosinal, aga - nad olivad ju nii teine teise ligidal! Gabriel jutustas: "Nagu sa tead, viidi mind kinni seotud kätega Ivo juurest tema venna Christophi telki ja pandi sääl käed ja jalad ahelasse. Ma olin sulle tõotanud, et vastu ei taha hakata, ja pidasin sõna. Ma olin vagasem kui tall, keda tapmisele viiakse. vastu lootust leidsin ma, et Christoph Schenkenberg, keda ma vennaga ühetaoliseks arvasin, tema kõrval õige inimesesõber oli. Ta pakkus mulle rohkeste toitu ja jooki, mis mulle aga paraku alles siis õiete maitsma hakkas, kui kuulsin, et sinu haav kiireste paranemas olla. Joobnud pääga kahetses Christoph sagedaste minu viletsat käsikäiku ja vandus Ivod, kes oma valjuse ja toorusega ka oma lihase venna elu kibedaks tegi. Ivo ise ei näidanud mulle mitmel päeval nägugi. Ühel õhtul tuli ta üksipäine minu juurde ja hakkas mind kibedaste pilkama. Minu tuju oli pika vangipõlve läbi muidugi rikutud ja Ivo pilkamine ei parandanud seda kunagi. Ma andsin valusaste vastust, üks sõna tuli teisest ja asi lõppes sellega, et Ivo mulle noa rindu pistis." "Minule ütles ta, sina olevat auusas kahevõitluses tema käe läbi langenud," heitis Agnes vahele. "Ma ei kahtle sugugi, et Ivo seda ütles; ta unustas ainult juurde lisada, et mina ses kahevõitluses kätt ega jalga liigutada ei saanud. Õnneks oli telgis pime, nii et noa tera mind mitte otse südamesse ei trehvanud, nagu see kahtlemata Ivo vaga soov oli; siisgi oli hoop nii raske, et mul hing rindu kinni jäi ja ma mälestuse kaotasin. Kui kaua mu minestus kestis, ei tea ma mitte ütelda, aga ärgates leidsin ennast külma vee seest ja märkasin, et mu liikmed vabad olivad. Ivo oli vist mind surnuks arvates jõkke visata lasknud. Ma heitsin vee sees seljali ja lasksin ennast laenetest allapoole kanda. Kui laagrist, mille kohal taevas tulede kumast punetas, tüki maad eemal olin ja juba suure joa mürin mu kõrvu hakkas kostma, ujusin ma kaldale ja jäin siia võimetult lamama. Kange verejooks oli mu jõuu ära kurnanud. Ma ei suutnud kätt ega jalga liigutada ja tundsin mälestust teist korda kaduvat. Mis minuga siis veel sündis, selle üle ei või ma ise mingisugust otsust anda. Nagu pärast kuulsin, olen ma mitu päeva uimane olnud ja jampsinud." "vaene Gabriel!" ohkas Agnes tema palet silitades. "Oh oleksin mina siis sinu juures võinud olla!" "Jah, sest oli tüll väga kahju, aga ma olin siisgi hää hoole all. Kuule edasi. Uimastusest ärgates panin ma imestusega tähele, et vaeses urtsikus ja viletsas sängis olin. Sängi kõrval istus vana mees halvas riides ja parandas võrkusid. Kui mina häält tegin, pööras vana mees ennast täie näoga minu poole ja naeratas sõbralikult. Ma tundsin ta kohe ära: see oli minu isa." "Sinu isa!" hüüdis Agnes rõõmsa ehmatusega. "Tasa, tasa, Agnes!" maanitses Gabriel pöidlaga elumaja poole tähendades. "Sa avaldad ju oma imestust peaaegu niisama valjuste, kui mina ise sel korral. Minu rõõmutuhina järeldus oli see, et mul veri suust ja ninast välja purtsas ja ma peaaegu jälle meele ja mõistuse oleksin kaodanud. Kui see hädaoht õnnega möödas ja mina jälle pisut toibunud olin, jutustas isa, kuda ta mind oli leidnud. Tema oli kaua aega suures viletsuses Rootsi maal elanud. Mõne aja eest olivad Rootslased temalt nõudma hakanud, et ta neile sõjas oma isamaa vastu abiks oleks; isa ei tahtnud ja pidi selle pärast põgenema. Pika eksimise järele oli ta mineval kevadel sinna paika tulnud, kuhu kallimad mälestused teda tõmbasivad. Oru talu oli ammugi maatasa tehtud, äi ja naene surnud, poeg sootumaks kadunud, maakoht kõrbeks muudetud. Isa oli elust tüdinud; ta võttis nõuuks, siin surma oodata. Ta ehitas enesele jõe äärde urtsiku ja elas kalapüügist. Ivo Schenkenbergi salga eest põgenes ta metsa. Sel ööl, kui mind jõkke visati, oli ta kaugelt vaatama läinud, kas laager ikka vana koha pääl seisab. Jõe kallast mööda luusides oli ta ühe inimese leidnud, kes hingetult oma vere sees lamas. Tähele pannes, et keha veel soe, oli ta haavatud inimese halastuse pärast oma selga ladunud ja urtsikusse kandnud. Ta ei teadnud veel, keda ta surmast oli päästnud, aga kui ta urtsikus mind elusse äratada püüdes mu riided lahti võttis, puutusivad talle põueoda ja sõrmus kätte. Ta hakkas minu nägu ligemalt uurima ja märkas, et kogemata oma poja elupäästjaks oli saanud. Tema õrna hoole all sain ma mitmenädalise põdemise järele ägedast haigusest võitu. Sa võid arvata, kui palju meil selle ajaga teine teisele jutustada oli! Kuuldes, et tsaar Ivan temale armu anda lubanud, hakkas isa liigutuse pärast suure häälega nutma. Ta oli juba viimse lootuse kaodanud, et isamaad ja Moskva linna ialgi näha saab; nüüd ähvardas rõõm vana bojari pääst nõdraks teha." "Ja nüüd - nüüd lähete mõlemad vene maale?" küsis Agnes vähe kuuldavalt. "Nüüd läheme otsekohe vene maale. Ma ei taha puhata, enne kui minu isa endise täie auu sisse on tõstetud. Mul on kindel lootus, et tsaar sõna peab." "Kahju!" õhkas Agnes. "Kuda nii, kahju?" imestas Gabriel. "Moskvas on palju nägusaid vürstitütriid…" "Seda parem," naeris Gabriel tasakeste, aga südamest, "seda kergemalt saab mul raske aeg mööda minema, mil sinust kaugel pean olema." "Gabriel!" Agnese silmad läikisivad pimeduses, aga Gabriel ei saanud õieti aru, kas haavatud uhkusest või tulevaist pisaratest. "Noh, noh, pole viga!" vaigistas ta, neiu värisevat keha enese külge surudes. "Mõtle, et ma, kui vaevalt jälle jalal jäksasin seista, võlla kartusest hoolimata kohe Tallinna tõttasin kadunud reisiseltsilist taga otsima. Kas see midagi ei tähenda? Enne kui keegi vürstitütar minu meelest sinule kardetavaks saab, oled sina mind vististe juba sada korda unustanud." "Ära räägi nõnda, see teeb mulle valu," ütles Agnes. "Aga kui ma nüüd mitu kuud, võib olla terve aasta sinust kaugel pean olema, kas sa siis mulle veel truuviks jääd?" päris Gabriel murelikult. "võid sa selle kohta kahevahel olla?" "Ometigi oleksid sa alles üürikese aja eest peaaegu teisele mehele läinud." "Jumala pärast!" "Ütle mulle, Agnes, oli sul juba altari ette astudes nõuu "ei" ütelda?" "Ei olnud," kostis Agnes tasakeste. "Noh, vaata! Haha!" "Ära naera, Gabriel," ütles Agnes sügava häälega. "Ma arvasin sind surnuks ja tahtsin - selle teoga esiteks oma vaese isa elu pikendada ja oma enese kurvi päivi lühendada. Ma igatsesin varsi sinu järele tulla. Ilma sinuta ei maksa elu minu meelest midagi." "vahest ei maksa aga elu ilma isata ja isamaata su meelest ka midagi?" ütles Gabriel tehtud karedusega. "Mis see tähendab?" "Oled sa valmis, kui vaja ja kui aeg käes on, ka vene maale minu kaasa tulema? Mõtle, mina ise olen poolelt venelane!" Agnes ei viibinud silmapilkugi vastusega. "Sinuga lähen ma igalepoole, olgu maailma otsani. Ja et sa ise pool venelane oled, siis ei või nad nii kurjad olla, kui neist räägitakse. Ma tahan katsuda tubliks vürstiprouaks saada." "Selleks pead sa saama. Tsaar peab sõna. Seniks - kannatust ja vaikust!" "Ma kannatan ja vaikin. Aga nüüd pean ma tuppa minema, sest ma olen haige, puruhaige." "Sina - haige?" "Ma pean haige olema, muidu viiakse mind sedamaid Risbiteriga teist korda laulatusele." "Noh, siis ole nii haige, kui jõud kannab, aga hoia ennast suremast!" "Ei, nüüd on mul jälle himu elada." Hääled surivad pikas suuandmises. Siis tegi Agnes ennast vapraste Gabrieli käte vahelt lahti ja kõndis kindlal sammul aea ukse poole. Ta ei tahtnud lahkumist asjata raskeks teha. Kuid teisel hommikul ei tõusnud Agnes voodist. Ta oli tõeste haigeks jäänud.
13. Pirita kloostris. Pulmad pidivad poolele jääma, pidulised paha meelega koju minema. Oli rüütel Mönnikhusenil põhjust, tütre kangekaelsuse üle kaebata, siis oli see iseloomu omadus temast enesest päritud. Mönnikhusen ise oli veel kangekaelsem. Tema oli üks neist inimestest, kes ette võetud nõuust ialgi ei tagane. On nõuu hää, siis võivad sarnatsed inimesed maailmale suurt kasu saata; on lugu ümberpöördud, siis kutsuvad nad sagedaste õnnetust eneste ja teiste kaela. Mönnikhusen ei olnud oma välja valitud väimehest kaugeltgi enam nii vaimustatud, kui sel korral, kui ta tema verivaenlase Fahrensbach'i Põltsamaalt Kuimetsa tõi. vaheajal olivad venelased Fabrensback’i jälle vangist lahti päästnud ja Mönnikhuseni silmade päält oli kae junker Hansu vigade kohta langenud, aga - ta oli junkrile oma sõna andnud ja see pidi täidetud saama, olgu siis, et Risbiter ise taganeb. Risbiter ei mõtelnudgi taganemise pääle. Tema oli oma kehalist ja vaimulist väärtust hoolega läbi katsunud ja sellele otsusele jõudnud, et Agnesel tema põlgamiseks mitte kõige vähemat põhjust ei olnud. Hans von Risbiter uskus kindlaste, et teist tema sugust meest ilma pääl ei ole. Oli tema kord vaevaks võtnud, kätt ühe neiu järele välja sirutada, siis pidi see kui küps vili tema rüppe langema, muidu oleks kõik maailma asi pahurpidi läinud. Tema, Hans von Risbiter - põlatud kosilane, seltsimeeste pilkamise märklaud! Oli see iganes võimalik? Mis selle Agnese arus oli, et ta tema, Hans von Risbiteri vastu nii lapsikul viisil julges vallatu olla? Muud ei võinud see tembutamine ju ometigi olla, kui tütarlapse vallatus. Kordagi ei tulnud junker Hansule seda mõtet pähe, et keegi teine meesterahvas ühegi tütarlapse silmas, liiategi siis veel uhke Agnese silmas, temast võitu võiks saada. vana Mönnikhusenile oli sarnane mõte küll tulnud, aga ta tõrjus seda vägise enesest eemale. Ta ei leidnud tuntud junkrite seast ühtgi, kelle pääle ta kahtlust oleks võinud heita. Agnes oli kõikide vastu muutmata ühesugune. või oli ta vahest nii kaugele eksinud, et keegi alamast soost meesterahvas - aga ei, seda hirmsat mõtet ei suutnud vana rüütel ialgi otsani korutada. Ehk küll muidu õiguse armastaja, vihkas ta siisgi oma vaest õde, kes kaheteistkümne aasta eest "alatu mehe võrku langenud," tänapäevani kui Mönnikhusenite suguvõsa suuremat teotajat, ei võtnud ta nime ialgi suhu, kiristas hambaid, kui see "hirmus asi" talle kogemata meelde tuli. Ei, Agnes oli liig uhke ja auu armastaja, ta ei võinud ialgi nii sügavasse langeda. Aga missugune paha vaim oli siis nüüd tänini hää lapse sisse läinud? Kust ta need kentsakad tujud, selle hirmsa kangekaelsuse võttis? See oli igapidi arusaamata. Nii palju märkas Mönnikhusen, et valjus ja vägivald praegusel ajal midagi ei aidanud; ainult aeg võis asju parandada. Mönnikhusen lootis seda kindlaste. Agnes põdes nädala päevad voodis, ilma et keegi arst oleks võinud tunnistada, mis haigus tal oli. Kui ta siis jälle jalale tõusis, märkas igaüks, et tema olekus sügav muudatus oli sündinud. Ta ei olnud enam nii elav, nii vallatu, kui ta Kuimetsas olnud, ei ka nii eluta ja tuim, nagu seda Tallinnas nähtud, vaid rahuline, tõsine, sagedaste mõttes. Majatallituse eest kandis ta veel suurema agarusega hoolt, oli võõraste vastu kodu lahke ja viisakas, aga ei armastanud ise võõraks käia. Kehalikult õitses ta pärast tervinemist täies, küpses neitsilikus iluduses. Risbiter käis teda igapäev vaatamas, sest oma arust oli ja jäi tema ikka Agnese peigmeheks, olgu küll, et tütarlapse tuju teda mõneks ajaks "nurka kuivama pannud." Agnes oli sest saadik, kui isa mitte enam vägivaldselt laulatamise pääle ei käinud, Risbiteri vastu otse niisamasugune, nagu teiste külaliste vastu, see on ühesugune lahke ja viisakas, lubas enesele "sina" ütelda, aga ütles ise junkrile ikka "Teie." Ühel päeval ütles Risbiter naljatades: "Kas usud, Agnes, sa oleksid ammugi minu õnnelik abikaasa, oleksin mina kaval tahtnud olla." "Ma arvan, et Teie kaval küll olete," kostis Agnes vagusalt. "Olen küll, aga ma ei raatsinud sinu vastu kavalust pruukida. Nüüd näen paraku sinust, et armastuse asjus ilma kavaluseta läbi ei saa." "Seda näete minust?" "Jah muidugi. Sa mängid ju minuga, nagu kass hiirega, teades, et see nagu lõõts minu armastuse lõkke pääle mõjub. Oleksin mina omal ajal niisama teinud, siis oleks lugu vahest nüüd ümberpöördud." "võib küll olla." "Noh, vaat’ sulle! Kui ma sinu tujude pääle mõtlen, siis tuleb mulle vahel himu, sinuga kassi ja hiire mängu nüüdgi veel pääle hakata." "Eks katsuge õnne!" "Hää küll, aga kas see sinu pisukese südamele üleliiga valu ei teeks?" "Saab näha." "Näituseks, kui ma sinu vastu veidi külm oleksin või sinust koguni tükikese aega eemale hoiaksin, äh?" "See oleks mulle teenitud nuhtluseks." "vali siis nüüd ise: kas tahad nuhtlust või - teeme pulmad?" "Ma arvan enese enam nuhtluse väärilise olevat." "Nuhtluse vääriline oled sa küll oma tujude pärast," ütles Risbiter ägedamalt, "aga mina omas suures kannatuses oleksin siisgi ennemalt pulmade poolt. Ütle ometigi, Agnes, miks sa niisugusid tükka teed, miks sa mind asjata kuivada lased?" "Mina ei lase Teid sugugi kuivada. Tehke pulmad, millal tahate, kuid mitte minuga." "Tühi jonn, tühi jonn," nurises Risbiter. "Sa tead küll, et ma teist pruuti kaua ei pruugiks otsida, aga see ei tähenda midagi. Mina tahan sind ja sina tahad mind, sest paremat meest ei leia sa kusagilt, aga sa mõnitad ja viidad aega, sa ei usu, et ma sind küllalt armastan, ühe sõnaga: sa mängid minuga kassi ja hiire mängu. Ometigi olen ma sulle suurte tegudega näidanud, kui kuumalt ma sind armastan. Sinu pärast tungisin ma peaaegu üksipäine Põltsamaa lossi sisse ja võtsin sinu isa verivaenlase vangi, ja Kuimetsas oleksin ma vististe su elu päästnud, kui sa nii kaua oleksid läbenud oodata. Sa naeratad, aga mis tõsi, see tõsi. Sinu pärast olen ma kaks tosinat venelasi ära tapnud ja see ei olnud sinust sugugi mitte õige, et sa ennast alatu inimese läbi päästa lasksid." "Palun andeks..." Selle läbirääkimise järeldus oli, et Risbiter teisel päeval Kuura maale oma mõisa pääle reisis. Agnest Jumalaga jättes tegi ta kavala, "rääkiva" näo, otsekui tahaks ta ütelda: "Pole minu süü, et su südamele piina teen. Sa oled mind küllalt ärritanud, nüüd kahetse! Nüüd olen mina kass sina - hiireke!" Imelikul viisil langes Risbiteri ärareisimine just selle ajajärguga kokku, mil rüütel Mönnikhusen oma salgaga uut sõjakäiku venelaste vastu valmistas - see näitas peaaegu, nagu ei oleks junker Hansul enam õiget himu, venelaste vastu välja minna, kui oleks ta kangetest tegudest tüdinud; nii rääkisivad vähemast tema vaenlased ja neid oli mõisameeste ridades enam kui küllalt. Mönnikhusen laskis teda ilma kahetsuseta minna; ta oli rahul, et vähegi mahti sa: sest inimesest, kelle ligiolemine temale poolelt murtud sõna ühtepuhku meelde tuletas. Kui Risbiter oma trossiga ära oli sõitnud ütles Mönnikhusen tütrile nukralt: "Kui kena oleks see olnud, kui teie üheskoos ja minu õnnistusega siit oleksite lahkunud!" "Soovid sa siis nii väga minust lahti saada?" küsis Agnes kurvalt. "Ma soovin kõige päält, et sina õnnelik oleksid." "Ma olen ju õnnelik küll. Minu õnn on sinu juures olla, sind kallistada, sinu maja eest hoolt kanda." Mönnikhusen raputas pääd. "Minu juurde ei või sa nüüd ometigi jääda. Mina lähen sõtta, kus tütarlastel paras paik ei ole." "Sinu seltsis, isa, ei karda ma midagi." "Seda enam kardan mina sinu pärast. Ma ei taha sind teist korda surma hädasse satutada. Päälegi näen ma nüüd, et mina tütarlapse kasvatajaks ei sünni. Minu kasvatamise viis on paha vilja kandnud." "Isa!" "Noh, noh, ära ehmata! Ma ei taha ütelda, et sa just paha laps oled, aga ma olen sind üleliiga ära hellitanud, sind tujukaks ja kangekaelseks teinud. Sinul on valjemat valitsust kibedaste vaja, muidu teed sa iseennast õnnetuks. Kuule nüüd, mis ma sinu kohta nõuuks olen võtnud. Ma annan su esiotsa Pirita kloostri) abtessi Magdalena hoole alla, kes sinu õndsa ema lihane õde on. Abtess on püha naesterahvas, vahest suudab tema palvega ja vaga eesmärguga sinu kanget meelt painutada." Agnese silmad olivad ehmatust täis. "Sa tahad mind kloostri müüride taha vangi panna?" hüüdis ta kahvatades. "Mitte vangi, vaid ainult valjema valitsuse alla, sinu enese õnneks," ütles Mönnikhusen silmi ära pöörates. "Ära karda, et sind nonneks teha tahetakse. Sa oled vaga Luteruse õpetuses üles kasvatatud, keegi ei tohi sind sellest taganema sundida. Sa pead ainult jälle õppima Jumalat paluma, mida sa vist unustanud oled. Kui mina sõjast tagasi tulen ja sinust näen, et sa meelt oled parandanud, siis lõppeb asi selge rõõmuga." "Aga ma ei taha kloostris elada!" hüüdis Agnes ägedalt. "Tädi Magdalena ei vaata hää silmaga minu pääle, mul oli ikka salakartus tema eest. Mis kurja olen ma teinud, et sa mind enesest ära lükkad? Ma jooksen salaja kloostrist ära ja tulen su järele." "Kloostril on kõrged müürid," naeratas Mönnikhusen. "Üks ainuke abinõuu võib sind säält päästa." "Missugune? Räägi, pai isa! Ma tahan kõik täita, kui sa mind aga enesest ära ei tõuka." "Siis läkitame käskjala Risbiteri järele ja kutsume ta tagasi." Ärrituse läige kustus Agnese silmist. Ta laskis pää kui närtsinult longu ja ütles tasa: "Parem lähen kloostrisse." Paar päeva hiljemalt asus Agnes Pirita kloostrisse elama ja Kaspar von Mönnikhusen läks mõisameeste salgaga Tallinnast välja. - Pirita klooster - jätis Katoliku ajast, mis Eesti maal aastal 1525 lõppes - oli sel ajal veel suur ja tore ehitus, rikas raha ja maade poolest, kuulus oma selleaegse abtessi suure vagaduse pärast. Kloostri seadus oli vali; ta nõudis üksikut elu, vaikust, sagedat palvetamist. Kloostri päähoone seisis suure kiriku põhjapoolsel küljel ja oli kahekordne; päälmises korras olivad nonnede, alumises munkade kongid (kambrikesed). Mungad ja nonned ei tohtinud mujal kokku saada, kui kirikus, kuhu kummagi korra päält iseäralik uks viis. Kõrge müür kloostri ümber oli viimsel ajal veel kõrgemaks ja kindlamaks tehtud; seda oli hädaste vaja, sest uue usu ülesvõtmisest saadik hakkas Tallinna rahva auukartus püha paiga kohta kahanema, kloostri rikkus riisumise himu äratama. Abtess Magdalena oli valju, kindla loomuga naesterahvas, keda misgi asi ei hirmutanud. Ise vanast Saksa soost sündinud, uskus ta kindlaste Saksa rahva murdmata võimu ja väe sisse ja põlgas venelasi. Suure sõja hakatusest saadik oli linna poolt mitmel korral nõutud, et mungad ja nonned kloostrist välja läheksivad ja kloostrist kindlus venelaste vastu tehtud saaks, aga abtess Magdalena ei tahtnud sest kuuldagi ega võtnud ka kloostri kaitsmiseks pakutud Rootsi väesalka vastu; ta ei uskunud, et keegi vaenlane kloostrisse puutuda julgeb. Tema julgus oli ka Mönnikhuseni pääle mõjunud. Kui Mönnikhusen temale oma häda kaebas, oli abtess ütelnud: "Anna Agnes pooleks aastaks minu valitsuse alla, siis teen ma temast tallekese." Mönnikhusen oli küll õlasid kehitanud ja veidi kahtlaselt naeratanud, aga südame põhjas lootis ta siisgi hääd tagajärge abtessi vagadusest ja pühadusest, kuna ta oma isaliku võimu kohta viimse lootuse oli kaodanud. Ta andis abtessile täie voli kätte ja tegi ainsaks tingimiseks, et Agnest mitte Katoliku usku ei pöörataks ega nonneks ei püütaks teha. Agnesele anti kloostris elamiseks kamber, mis suurem ja valgem oli, kui nonnede kongid; kõrgest aknast ulatas pilk kaugele üle merelahe, mille sõrval Tallinna müürid ja teravad tornid otsekui vee seest üles kerkisivad. Igapäevastest jumalateenistustest ja palvetamistest kirikus, nagu ka nonnede üleüldistest söömaaegadest pidi Agnes osa võtma ja tegi seda hää meelega, sest ta nägi siin ometigi inimeste nägusid, ilma et keegi küsimistega tema pääle oleks tormanud, nagu see linnas ühtepuhku sündis. Paar nädalat oli Agnes kloostri eluga täieste rahul, tegi näputööd, luges, palus Jumalat ja mõtles Gabrieli pääle. Oli tal esiotsa salakartus tädi "kasvatamise viisi" eest olnud, siis palus ta seda nüüd tema käest südame põhjas andeks, lootes, et tädi teda hoopis rahule jätab. Tädi käis teda arva vaatamas, rääkis vähe, aga vaatas teravaste, nagu tahaks ta pilguga õetütri hinge sisse tungida. Ühel päeval laskis abtess Agnese oma kongi kutsuda - abtess elas nimelt niisama lihtsalt, kui kõik nonned. Agnes läks ilma kurja aimamata. Kongi astudes lõi ta häkiste araks, sest püha naesterahva kollane, kortsus nägu oli jääkülm, ta pilt torkav. "Istu siia ja kuula, mul on sinuga rääkimist," ütles ta madala pingi pääle oma jalge ees tähendades. Agnes täitis käsku. "Ma olen sind nüüd küllalt uurinud, ma tunnen sind läbi ja läbi," algas abtess väga tõsiselt. "Sa oled kaval, salalik ja tigeda südamega." "Tädi!" "Ole vait! Ma näen su hinge põhjani. Ma lootsin helduse ja lahkusega sinust nii palju võitu saada, et sa mulle ilma sündimata kõik oleksid tunnistanud, nagu laps emale. Sa ei ole seda mitte teinud - see on halb märk." "Mis asja pidin ma tunnistama?" "Sinul on patune armastus südames!" ütles abtess tasase, läbitungiva häälega. Agnes kahvatas ära; ta ei kostnud sõnagi. "Sinul põleb patune armastus südames," kordas abtess ilma armuta, iga sõna pääle rõhku pannes. "Lugu näib tõsine olevat, sest sa ei punasta ära, sa lähed näost valgeks kui lubjatud sein. Ma loodan, et sa minu ees asjata salgama ei hakka. Ma olen naesterahvas ja mul on terav silm. Sinu isa ei või ega taha uskuda, mida mina kohe aimasin. Sa arvasid mind pimedaks, aga ma pidasin sind ühtepuhku silmas, uurisin iga mõtet su otsaesise pääl, lugesin su mokkade tummas liikumises. Kust oleksid sa julguse võtnud, Jumala ja koguduse silma ees oma isa tahtmise vastu tõrkuda, kõige pühama seaduse vastu eksida, kui sul patune armastus südames ei põleks? Kust võtsid sina, kergemeelne ilmalaps, imeliku meelekindluse, isast, omasuguste seltsist, kõigest maailma lustist lahkuda, ennast kloostri müüride vahele matta lasta, igavat elu ilma kaebtuseta kannatada, üksiolemisest ja vaikusest koguni rõõmu leida? Eks ma näinud, kuda su suu kirikus palvetamise ajal sagedaste lukku jäi, su silm segaselt kuhugile vahtis, kus midagi näha ei olnud? Mitte su Õnnistegija, mitte Jumala ema kõrge kuju ega püha inglid ei seisnud siis su silma ees, vaid - hirmus mõtelda! - üks lihalik inimene, üks meesterahvas!" Abtess raputas ennast, nagu oleks "hirmus mõte" kehalikult temast kinni haaranud, ja lõi risti ette. Agnes ei lausunud sõnagi. "Mis on sul selle pääle vastata?" küsis abtess tumedalt. "Ei midagi," kostis Agnes tasa. "Kes on sinu armuke?" See sõna ärritas Agnese sees naesterahva uhkust. "Sa oled minu tädi, aga sel viisil ei tohi sa siisg: minuga rääkida," ütles ta üles tõustes. "Jää paigale!" põrutas abtess. "Tahad sina, kõlvatu tüdruk, mind õpetada, kuda ma sinuga pean rääkima?" "Mina ei ole kõlvatu tüdruk." "Sina oled niisama kõlvatu kui see keda sa armastad." "Mina ei saa ialgi kõlvatut inimest armastama," kostis Agnes külma rahuga, sest tädi üleliigne ägedus hakkas teda põlgtusega täitma. "Küll edespidi selle eest muretsetakse, et sa teist korda nii sügavasse ei lange, aga praegu oled sa langenud, sest sa õhkad inimese järele, kes seisusepoolest sinu vääriline ei ole. Oleks ta sinu vääriline, siis oleksid sa seda ammugi tunnistanud. Aga see saab kõik salaja toimetatud, varga viisil pimedais nurkades sosistatud ja - Jumal teab, mis veel ära tehtud." (Jälle raputas abtess ennast ja lõi risti ette). "Sa tahtsid oma isa õe eesmärgu järele teha, salamahti kodunt ära jooksta, iseennast ja oma sugukonda kõige suurema häbi sisse kukutada? Kes teab, mis veel oleks juhtunud, kui sa kauemaks Kuimetsa oleksid jäänud!" "Magdalena Zoege!" ütles Agnes varjamata põlgtusega, "kui Teie seda nime ei häbene teotada mida minul auu on kanda, siis tuletage vähemast meelde, et Teie Pirita kloostri abtess olete." See etteheide mõjus nii palju, et abtess ägedate sõnade asemel enam kihvtiseid sõnu tarvitama hakkas. "Otse selle pärast, et ma sinu isa kuulsat nime uue teotuse eest hoida tahtsin, võtsin ma sinu oma hoole alla," ütles ta kähisevalt. "Sa et pääse minu käest, enne kui su kange süda rusuks pekstud, su kurja teele eksinud mõtted hää poole on juhitud." "Ma ei või uskuda, et mu isa mind siia vangi on pannud." "Usu, mis sa tahad, aga kõige päält usu seda, et nende müüride vahel kõik voli ja võimus minu käes seisab. Sinu isa on kaugel ja ta usaldab mind enam, kui sind; ta ei taha sind silmaga näha, enne kui mina talle võin tunnistada, et sa selle vääriline oleb. Ära karda, et ma su elu võtan, aga su keha tahan ma vaevata, su roojast hinge valusas tules puhastada. Siisgi võid sa oma nuhtlust veel kergitada, kui otsekohe ütled, kes see on, kes sind kurja teele on eksitanud." Naljakas mõte käis Agnese pääst läbi: "Tädi on naesterahvas - vahest vaevab teda uudishimu?" Ta jäi vait. "Ütle mulle see ainus nimi," käis abtess pääle. "See oleks sinust esimene meeleparanduse märk; sellega kergitaksid sa oma vaeva ja aitaksid ise kurja inimese mälestust omast südamest välja juuristada." Ivo Schenkenbergi ja tema vanamoori kuju ilmus häkiste Agnese vaimusilma ees. Kuda olivad need Gabrieli tema ees laimata, süsimustaks määrida püüdnud! Tahtis vahest auuvääriline abtess "kurja mälestuse väljajuuristamiseks" sedasama abinõuu tarvitada? Abtess oli peaaegu vanamoori nägu - kes teab? Agnes vandus mõttes, armsama nime kellegile nimetada, kuni tema ise seks luba annab. Abtess ootas ja vahtis tüki aega kulli silmaga oma ohvri otsa. "Noh, kas ütled?" küsis ta viimaks üles keeva vihaga. "Ei," kostis Agnes külmalt. "Kasi mu silmist!" Agnes läks ilma kahetsuseta. "Oota, ma tahan sinust ei-ütlemise ära harjutada," ümises tädi, temale tigeda pilguga järele vaadates. Agnes oli neid sõnu veel kuulnud. Sest saadik ei olnud Agnesel kloostris enam rahulist päeva. Tädi toimetas tema kallal "ei-äraharjutamist" kindla plaani järele. Kiusamised ja nuhtlused sadasivad kui rahe Agnese pähe. Ta pidi oma armsaks saanud kambri maha jätma, lihtsasse nonnekongi elama asuma, esmalt ühel, siis kahel ja kolmel päeval nädalas vee ja leiva juures paastuma, üleüldistel söömaaegadel üksipäine kivipõrandal toitu võtma, kuna teised lauas istusivad; pea seati see või teine nonne tema juurde, kes talle päeval ega öösel rahu ei andnud, teda ühtepuhku maanitses, temale sada korda üht ja sedasama palvet ette luges; pea jääti teda jälle nädalate kaupa ainuüksi ja keelati kõigile ära temaga sõna rääkimast. Ainult abtess küsis igal laupäeva õhtul: "Kas ütled?" - ja Agnes kostis iga piinamise-nädala lõpul muutmata kangekaelsusega: "Ei." vihale ärritatud abtess ei väsinud uusi nuhtlust välja mõtlemast. Ta laskis Agnese ööseks kirikusse kinni panna, sundis teda pärast jumalateenistust trepi ette, kust nonned üles läksivad, kummuli heitma ja teisi tema keha üle kõndima, laskis ta kenad juuksed maha käärida ja patukahetseja kuue talle selga tõmmata, teda viimaks kitsasse ja pimedasse kongi vangi panna, kus ta kui raske kurjategija kivipõrandal põhu pääl pidi magama ja kolmel päeval nädalas vee ja leivaga leppima, mida talle kitsa müürihaugu läbi jagati. Igal laupäeva õhtul küsis üks kähisev hääl, mille kõla kord korralt kurjemaks muutus, selle haugu läbi: "Kas ütled?" - ja igakord vastas kongist pehme kannataja hääl, mis kord korralt nõrgemaks läks: "Ei." ) Täie nimega: Püha Brigitta klooster Marienthal (Maarja org), Tallinna ligidal, Kose jõe suu ääres, kus varemed veel praegu näha on. Klooster, aastatel 1407-1436 ehitatud, oli üks nõnda nimetatud sega-klooster (claustrum mixtum), s. o. ühtlasi munkade ja nonnede tarbeks, ja seisis suurtsugu naesterahva (abtessi) valitsuse all. viimne abtess oli Magdalena von Zoege.
14. Tallinna ümberpiiramine. 22. Januaril 1577 tõivad välja saadetud salakuulajad sõnumi Tallinna, et suur venesõjavägi linna pääle tulemas ja juba Jõelahkmele jõudnud olla. Bürgermeistrid Friedrich Sandstede ja Dietrich Korbmacher andsivad seda Suure turu pääl avalikult teada ja maanitsesivad rahvast vahvale vastupanekule. Oodetav ümberpiiramine ei teinud kodanikkudele suurt hirmu, sest linna müürid olivad kõrged ja kindlad, linn kubises sõjameestest, suurtükka ja sõja moona oli määratu hulk kokku kogutud. Lossis asus Rootsi kuberner, vapper ja osav sõjamees Hinrik Horn sõjas harjunud väesalgaga; mõne päeva eest olivad ka Kaspar von Mönnikhusen ja Ivo Schenkenberg oma salkade riismetega linna jõudnud. Mõisameestele oli teist korda see äpardus juhtunud, et venelased Kuimetsas ja Uuemõisas häkiste nende kallale kippusivad ja neid põgenema sundisivad. Kõige raskem oli see löök mõisameeste päälikule. Mönnikhusen oli sõjaväe väljaehtimiseks kõik oma raha ja vara ära kulutanud, lootes, et seda venelaste käest ja nende käsu all seisvatest Eesti ning Liivi maakondadest kümnevõrra tagasi võtab. Nüüd oli ta vaene kui kiriku rott ja nõudis Rootslaste käest kahjutasumist, aga need ei tahtnud temale ega teiste rüütlitele viletsat armuleibagi anda, vaid nõudsivad omaltpoolt tasumist selle kahju eest, mida mõisamehed Rootsi alamatele Harju ja Lääne maal teinud. Kerge on arvata, kui valusaste see õnnetus uhke Mönnikhuseni südant näris. Ka Ivo Schenkenbergist oli õnn viimsel ajal lahkunud. Ta oli omaväärilise vastase leidnud. venelased olivad temale viru ja Järva talupoegadest kokku pandud väesalga vastu seadnud, mis vürst Gabriel Sagorski käsu all seisis. Siin võitlesivad siis Eestlased Eestlaste vastu. Mõlemad salgad olivad vahvad ja sõjas harjunud, mõlemad tundsivad hästi maa teesid ja urkaid, mõlevad seisivad osava juhatuse all, aga võit kaalus siisgi Gabrieli poole. Ta ei andnud Ivole kunagi rahu, oli alati ta kannul, kippus päeval ja öösel ta kallale ja sundis teda viimaks üle pää kaela lagedalt maalt põgenema ja Tallinna müüride vahelt varjupaika otsima. Ivo täht kustus, kuna Gabriel Sagorski nimi Eesti maal kuulsaks ja kardetuks sai. Selle nime kõla tungis viimaks ka Pirita kloostri kongidesse, kus mungad ja nonned teda kuuldes risti ette lõivad; ainult see vaikne urgas, kus Agnes von Mönnikhuseni vangis peeti, jäi temast puutumata. 23. Januaril ilmusivad Lasna mäel esimesed vene väehulgad. Linna poolt pisteti alevi majad põlema, lõhuti aead ära ja raiuti puud maha, et vaenlased pääletungimiseks katet ei leiaks. Kuni õhtuni kestis venelaste kogumine ja teisel hommikul oli Tallinn maa poolt täieste sisse piiratud. Kõik vene vägi, arvu järele ligi 50,000 meest, oli viide laagrisse ära jaotatud, millede rida Lasna mäe alt kuni Mustjõele ulatas. venelaste ülem käsuandja oli tsaari sugulane vürst Feodor Ivanovitsh Mstislavski; tema abiline ja parem käsi oli kuulus sõjamees Ivan Selimetin-Kolzov, kes tsaarile oli vandunud, et ta Tallinna ära võita või oma elu jätta tahab. Nende üleskutse pääle, linna ilma verevalamiseta venelaste kätte anda ja tsaari vägeva kaitse all rahuliste elada, vastati linna poolt pilkamisega. Linna rahval ja Rootslastel oli viis korda rohkem suurtükka ja sõjamoona kui venelastel; ta oli see teatud asi, et selleaegsed vene sõjamehed lahingus küll kardetavad, ümberpiiramise kunstis aga ilma osavuseta olivad. Nõnda arvasivad Tallinnlased ümberpiirajate suurt arvu julgeste põlata võivat. Nad elasivad priskeste ja pühitsesivad koguni pulmi ja pidusid, kuna vene kantsis Tõnismäel suurtükid paukusivad ja esimesed tulekuulid raksudes telliskivikatustest läbi lõivad. Et venelaste arvu ja nende nõuu kindlaste teada saada, anti Ivo Schenkenbergile käsk, oma salgaga ja ühe osa Rootsi ratsanikkudega häkiste linnast välja langeda ja mõnda venelast elusalt kinni püüda. Ivo täitis käsku. Pimedal ööl sai viru värav üles tõmmatud ja salk ratsamehi välja lastud. Nad sõitsivad esmalt pikkamisi, endid võimalikult põlenud majade rusude varjus hoides, venelaste laagri poole, mis Lasna mäe all, praeguse Kadrintali kohal seisis. Paarisaja sammu maa pääl jäivad nad seisma ja kuulatama. Laagris valitses sügav vaikus, kahest, kolmest kohast paistis telkide vahelt pool kustunud tulede kuma. varane sula oli maapinna lumest puhtaks teinud, kange lõunatuul kihutas musti pilveid mööda taevast. Silmapilk oli häkilise pääletungimisele sünnis. Ivost antud märgu pääle andsivad kõik ratsanikud korraga hobustele kannuksid. Juba olivad kõige esimesed madala mullavalli üle jõudnud, kui laagris kära tõusis. venelased kargasivad asemelt üles, mõned võtsivad sõjariistad käsile ja hakkasivad ratsanikkudele vastu, teised pistsivad kohkunult jooksu, arvates, et terve Saksa-Rootsi sõjavägi laagri kallale kipub. Ivo mehed oleksivad oma esialgset ülesannet - mõnda venelast vangi võtta ja nendega taganeda, enne kui teised kohmetusest toibunud - nüüd kergeste täita võinud, aga tapmise ja riisumise himu sai nendest võitu ja tegi neid liig julgeks. Nad tungisivad laagris ikka edasi ja edasi ja üks osa hakkas juba maha jäätud tellisid lühendama. Korraga tõusis laagri tagumises otsas, Lasna mäe jalal, uus kära; selgeste kuuldi venelaste rõõmuhõiskamist: "vürst Sagorski, vürst Sagorski!" Gabriel oli oma salgaga lagedalt maalt tulles selsamal õhtul Tallinna alla jõudnud ja Lasna mäel olevas kivimurrus laagrisse asunud. Öösel mäe alt tumedat kära kuuldes ja märgates, kuda sääl lugu seisab, oli ta kohe mehed üles äratanud, nendega hobuste selga istunud ja tuule kiirusel mäest alla kihutanud. Nagu välk langes ta vaenlaste kaela, kes ratsamehi nähes ja Sagorski nime kuuldes kohe hirmuga taganema hakkasivad. Laagritulede segasel valgusel arvas Gabriel ühes põgenejas, kes kõrge, tugeva kasvuga mees oli, Ivo Schenkenbergi ära tundvat ja kihutas tema järele. Ta sai mehe kätte, veel enne kui see mullavalli üle oli jõudnud, ja lõi ta ühe mõõgahoobiga hobuse seljast maha. Selsamal silmapilgul oli Gabriel ise maha karanud ja surnu verise pää üles tõstnud. See ei olnud Ivo, vaid lihtne Rootsi sõjamees. Teda silmates sähvis kentsakas mõte Gabrieli pääst läbi. Ruttu kiskus ta Rootslase seljast kuue, tõmbas selle enese selga, surus Rootslase lõhkise kübara, mis verest nõretas, enese pähe, kargas hobuse selga, kihutas tuhatnelja enese meestest mööda põgenejate järele ja sai viimsed linna värava ees veel kätte. värav sai üles tõstetud ja Rootslaste ning Ivo meeste kannul pääsis ühtlasi ka nende kardetud vaenlane linna sisse. Hilisest ööst hoolimata olivad linna pääuulitsad veel elu ja liikumist täis. viru värava juurde oli palju inimesi kogunud, kes tulelontide valgusel veriste päädega koju saadetud sõjamehi vahtisivad ja väga vähe kaastundmust avaldades nende üle kibedat nalja heitsivad. Oli juba teada, et nad vene vangide asemel ainult vene löökide jälgi koju olivad toonud. Kui Gabriel rahva vahelt läbi sõitis, hüüdis keegi: "KülI aga sellele on tuliuus pää otsa tehtud!" "Nägu on tal täis paisatud, nagu oleks sääl päeva loojaminekust saadik lutikaid tapetud!" pilkas teine. "Hoop on vist ta vaese mälu pahurpidi ajanud, sest ta kihutab kui pöörane," arvas kolmas. Imestades pühkis Gabriel käega näo üle ja tundis selle libeda olevat; käsi oli puutumise läbi veriseks saanud. Nüüd alles märkas Gabriel, et surmatud Rootslase verine kübar selles süüdlane oli, et teda haavatuks arvati, ja rõõmustas, et see asi teda veel enam tundmataks tegi. Kui ta elavast viru uulitsast kiireste ratsutades läbi oli pääsenud, viivitas ta hobuse sammu, käänas kõrvalise, pimeda uulitsa sisse ja pidas aru, mis nüüd teha. Hää meelega oleks ta otsekohe Toompää mäest üles sõitnud ja Mönnikhuseni maja sisse tunginud, aga kuda Toompää väravast ja Rootsi vahtidest läbi pääseda, ilma et need pettust oleksivad märganud? Gabriel teadis, et mõisameeste päälik teist korda Tallinna oli pidanud põgenema, aga kuhu oli Agnes jäänud? Gabrieli süda kipitas seda teada saada, ja see himu oligi teda pöörase julgustükile - üksipäine vaenulise linna sisse tungima kihutanud. Mõteldes jõudis Gabriel tuttava kõrtsi ette, mis Harju värava lähedal seisis. Kõrtsitoast paistis valgus ja oli tumedat häälte kõminat kuulda. Aknast 'sisse piiludes nägi Gabriel poole tosinat mehi, päält näha alamast seisusest linna kodanikud, kes sääl rasvaküünla valgusel õllekannude juures istusivad ja elavalt juttu vestsivad. Gabriel ronis hobuse seljast maha ja koputas kõrtsi ukse pihta. Uks läks lahti ja kõrtsmik ilmus läve pääl. "Kes fsääl on?" küsis ta uniselt. "Rootslane," kostis Gabriel. "Kas siin lonksu õlut ja hobusele ulualust saab?" Kõrtsmik ei suutnud võõra nägu selgeste näha, aga sõna "Rootslane" mõjus erutavalt tema pääle; ta tundis Rootslasi kui suuri purjetajaid ja häid maksjaid. "Oot’, oot', ma teen õuevärava lahti, kuid seda ütlen ette, et ma hobuse eest ei vasta, sest linn on maalt kokku jooksnud kerjajaid täis, kes hullemad kui hagijad on." Kui hobune ulu alla oli pandud, astus Gabriel kõrtsituppa. Tema ilmumine pani koosolejaid kohkuma, mõned karjatasivad koguni hirmu pärast. "Tohoo, mees!" hüüdis kõrtsmik, võõra nägu tule valgel nähes, "kust sa niisuguse pääga tuled?" "Mis mu pääl viga on?" küsis Gabriel naljatades. "Sa oled ju koledal kombel malka saanud, su kübar on lõhki, nägu otsekui vere sisse kastetud." "Pole viga, küla’p saate niisugusid päid veel küllalt näha," kostis Gabriel istet võttes. "venelastel on kõvad rusikad." "Tohoo, kas venelased juba linnas?" "Ei ole, aga meie käisime neid laagris vaatamas. Mina pääsin veel kerge vaevaga, märkan vaevalt, et mul hauk pää sees on, aga teiste käsi käis palju halvemalt. Anna kähku õlut, mul on kange janu ja väsimus käes." Kõrtsmik seadis vahutava õllekannu võõra ette laua pääle ja küsis: "Kas tahad ka silmi pesta?" Gabriel jõi kannu ühe joonega tühjaks ja kostis siis: "Ei, kui ma selle pääga kommandandi ette astun, siis teeb ta mu vähemast vahtmeistriks." Nüüd nihkusivad ka kodanikud uudishimuliselt ligemale ja tormasivad küsimistega Gabrieli pääle. "Olid vist nendega ühes, keda välja saadeti vangisid tooma?" "Olin küll," vastas Gabriel. "Noh, kas vangisid saite?" "Meie täname õnne, et meid endid vangi ei võetud." "Kuda see juhtus? Jutusta ometigi!" "Mis sääl jutustada?" ütles Gabriel tusaselt. "Meie olime ettevaatmatad, tegime liig suurt kära, venelased ärkasivad unest ja hakkasivad vastu. Meie pistsime muidugi kohe punuma, aga nad ajasivad meid kuni viru väravani taga ja oleksivad peaaegu meiega tükis linna sisse tunginud." "Nonoh, siin oleks neid hoopis teistviisi vastu võetud," kiitles üks päältkuulaja täie Tallinna kodaniku uhkusega. "Aga kuda võisivad nemad teid taga ajada? Teid saadeti ju Lasna mäe aluse laagri vastu välja, kus tänini ratsaväge ei ole nähtud, kuna teie minu teada kõik ratsa olite. On siis venelastel nii viledad jalad, et hobustega võidu lasevad?" "Seep see meie õnnetus oligi, et säälpool keegi ratsamehi ei aimanud; nad kerkisivad meie silma ees otsekui maa seest välja ja hakkasivad meile tuliseid pirakaid pihta laduma." "Hm, kentsakas lugu! Ega ometigi see pagana Sagorski sääl juures ei olnud, kellest Ivo Schenkenbergi mehed nii koledaid tükka jutustavad?" "Tema see just oli - võtku teda see ja teine!" vandus Gabriel. "Kas sa teda oma silmaga nägid?" "Mina nägin teda silmaga ja tema katsus mind käega." "Mis nägu ta on?" "Ta ei andnud mulle vahtimiseks pikemat aega." "Kas tema lõigi su kübara lõhki?" "See on Gabriel Sagorski kätetöö." "Kust sa seda tead, kui sa teda õieti ei näinudgi?" "Kui ta meie kallale kippus, karjusivad Ivo mehed tema pääle näidates suure hirmuga "Sagorski, Sagorski!" - ja pagesivad kui tondi eest. Mina ei teadnud teda suuremat karta, sest ta ei olnud minu meelest sugugi haruldane lind, vaid üsna igapäevane inimene; alles siis, kui ta minu enese pää kohal mõõka keeritas, nägin ma nii palju, et tal ütlemata inetu nägu ees ja pisukesed silmad kuradlikku kelmust täis olivad." "Kas ta tõeste nii inetu oli?" küsis üks päältkuulaja kaheldes. "Mu süda pööritab veel praegu sest mälestusest," tõendas Gabriel. "Siis on ta ennast vist moonutanud, sest Ivo mehed ütlevad, et sel põrgulisel päris ilusa tüdruku nägu ja suured süsimustad silmad olla. Aga ta on teatavalt nõid ja võib täna üht, homme teist nägu olla, võib maa sisse pugeda ja sääl välja tulla, kus teda kõige vähem oodati; ta on ju ka juba surnud olnud ja jälle üles tõusnud." "Rumal ebausku" ütles teine päältkuulaja mokki põlgavalt kräsutades. "Ivo mehed püüavad oma häbi vähendada ja teemad selle pärast vaenlase nõiaks. Õigus on aga, et Ivo ise ega tema mehed enam kuhugile ei kõlba. Ühe vahe tõsteti neid taevasse, aga nüüd tuleb välja, et nad paremat ei mõista, kui riisuda ja põletada. Minevast sügisest saadik ei ole Ivo käes misgi asi korda läinud. Enne ähvardas ta uhkuse pärast lõhkeda, arvas ennast suureks kindraliks, ei tahtnud noorepõlve sõprade pääle enam vaadatagi; nüüd elab mehike nagu mutt mulla sees ja ei julge ise oma nägu kellegile näidata. Ma ei mõista, mikspärast vangide tabamist just tema kätte usaldati; oli ju ette arvata, et sest midagi välja ei tule." Kodanikkude seast ei tõstnud keegi häält Ivo kaitsmiseks. Kõrtsmik ütles: "Ivo mehed räägivad, et ta sest saadik hoopis teiseks inimeseks saanud, kui Mönnikhuseni tütar tema küüsist pääsis." Gabrieli süda hakkas kangeste tuksuma; ta kuulas põnevusega. Kõrtsmik kõneles edasi: "Sest saadik on ta möllama hakanud, nagu oleks püsti saadan tema sisse läinud. Oma lihase vennale on ta silmad siniseks tagunud, vanamoori, kes alati ta ümber oli, jalaga vigaseks löönud ja vahimehed pool surnuks peksnud, et need tüdruku ära viia lasksivad. Enne armastas ta nalja heita, andis veikseid eksimisi andeks, sallis mõistlikku vasturääkimist, võttis tarka nõuu kuulda ja oli ise meister kõiksugu sõjakavaluste pääle, aga räägitud päevast saadik ei ole keegi enam naljasõna tema suust kuulnud, oma meeste vastu on ta püsti kuradiks saanud, vaenlaste vastu ei oska ta enam midagi korda saata, ehk küll salk suuremaks on kasvanud; Sagorski nime kuuldes peab ta igakord kahvatama ja värisema. Ühe sõnaga: kange vihastamine on mehe meelt seganud." "Mis üle ta siis nii kangeste vihastas?" küsis Gabriel ilmasüütalt. "Eks ikka selle üle, et vana Mönnikhusen oma tütri ära viis, kuna Ivod ennast laagris ei olnud. Kas sa seda lugu veel ei tunne?" "Ei, ma tulin alles hiljuti Tallinna." "vaata, Ivo oli Mönnikhuseni tütri venelaste käest ära päästnud ja sääljuures oma südame kaodanud. Ta hoidis tüdrukut kui oma silmamuna, pidas teda telgis vangis, ei raatsinud teda kellegile näidata. Nende vahel on ikka midagi tõsist asja juhtunud, sest kui vana Mönnikhusen asja kuulda sai ja tütri vägise koju viis, läks see pääst nõdraks ja karjus altari ees suure häälega "ei", kui teda junker Risbiteriga laulatada taheti. Kodu on ta hirmsaste kisendanud ja küüntega isa silmile kippunud. vana Mönnikhusen ei teadnud, mis hullu tütriga teha, ja saatis ta selle pärast Pirita kloostrisse, lootes, et vaga ja püha abtess Magdalena oma eespalvega tüdruku seest kurja vaimu välja ajab. Aga võta näpust! Tüdruk läks veel hullemaks, ajas koledaid sõnu suust välja ja kippus abtessi elu kallale. Kloostri inimesed räägivad kentsakaid tükka, mis abtess temaga ära teinud, ilma et see põrmugi oleks aidanud. Nüüd peetakse' teda kui kiskjat elajast pimedas kongis vangis ega lasta kedagi ligidale, et mitte kuri vaim tema seest teiste sissegi läheks." Gabriel tõusis üles, maksis õlle eest, palus hobust hoida, sest ta tahta all linnas veel midagi ära toimetada, enne kui lossi sõidab, ja läks uksest välja. Avaliku kaevu juures pesi ta näo puhtaks ja luusis siis mööda müüriäärseid uulitsaid ümber terve linna. Ta süda kipitas rinnus. Ta tahtis kohe Pirita kloostrisse tõtata, aga - ta ei pääsenud linnast välja. Kõik väravad olivad kinni, müür kõrge, all igalpool vahituled, üleval hulk valvsaid püssimehi. Gabriel märkas, et väljapääsernine sel ööl täieste võimata oli. Ta oli vangis, terve suur linn tema vangikoda. Ja mis siis, kui ta teisel päeval kogemata Ivo meestega kokku juhtus ja need teda ära tundsivad? Gabriel oli ennast oma liigjulguse läbi raske hädaohu sisse satutanud, aga ta ei kahetsenud silmapilkugi seda liigjulgust, ta teadis nüüd ometigi, kus Agnes oli. Hädaohu vastu pidi kavalus aitama. Gabriel viitis paar tundi mööda tühje uulitsaid vantsides ära ja läks siis kõrtsi tagasi. Imestusega pani kõrtsmik tähele, et Rootslane, kes paar: tunni eest sopase näoga, aga selge pääga välja oli läinud, nüüd puhta näoga, aga segase pääga tagast tuli, sest mees tuikus ja lällitas haledal kombel. "Kas see asi oligi sul linnas ära toimetada?" nurises kõrtsmik. "Kas sa siin ei märganud pääd purje panna? Arvasid vist mujalt paremat laket leida?" "Ära pahanda, kõrtsipapa!" palus Rootslane raske keelega. "Mis tehtud, see tehtud, aga sedaviisi ei tohi ma ennast lossis näidata, sest kommandant on joobnute vastu vali, ta laseks mind vaese omaks peksta. Peida mind kuhugile ära, kus ma kakskümmendneli tundi magada võin, ilma et mind keegi näeks, ja ära tee sest kellegile piiksu!" Selle pika kõne ajal, mis Gabrieli suus kaugeltgi nii ladusaste ei läinud, kui meie seda kirjutame, leidis joobnud Rootslane mahti, kõrtsmikule läikiva kuldraha pihku libistada ja sel viisil oma sõnadele imelikku mõju anda. Kõrtsmik unustas torisemise sedamaid ära, talutas joobnud külalise oma paremasse kambrisse, valmistas talle pehme aseme, tõmbas ise ta saapad jalast ja soovis talle viisakalt magusat und. võõras magas poole ööd ja terve järgmise paeva läbi, ilma et kange suurtüki mürin, mis sel päeval linnast ja ümberpiirajate laagrist vastastikku kostis, tema und oleks rikkunud. Õhtul läks kõrtsmit teda äratama: "Tõuse üles, ehk tahad ka venelast uhtuma minna?" "venelasi uhtuma?" kordas Gabriel päält näha ikka veel uniselt, kuna ta tõe poolest terava tähelepanemisega kuulas. "Muidugi, täna ööse lähevad kõik välja, venelased, Rootslased, linna poisid, Ivo Schenkenberg oma salgaga ja pääle kauba veel rüütel Mönnikhusen oma nälginud mõisameestega. Seekord on kommandant Hinrik Horn ise juhatajaks. Nad tahavad Tõnismäe kantsi pääle tormi jooksta, venelaste käest suurtükid ära võtta ja nende eneste vastu pöörata Kange põhjatuul ja lumesadu on meie meestele abiks. Läheb kõik hästi, siis on linn homme prii." "Mis kella ajal saab väljalangemine olema?" küsis Gabriel haigutades. "Tund aega pääle keskööd." "Hm!" ümises Gabriel. "Mu vaene pää kõmiseb küll veel saadud matsust, aga kui kõik lähevad, ega siis minagi puududa ei tohi. Praegu ei julge ma veel lossis nägu näidata, aga kui väljalangemise tund on tulnud, siis kohendan ennast salamahti teiste sekka; juhtub, et ma lahingus mõne tubli tüki ära teen, siis ei tule pärast keegi enam küsima, kus ma tänase päeva vedelenud. Kas hobune pole veel varastatud?" "Hobune on tallis ja saab puhta kaeraga toidetud. Tore täkk, seda peab ütlema. Kust sa selle said?" "Mul on jõukad vanemad," kostis Gabriel lühidelt. Ta küsis veel seda ja teist ja käskis süüa valmistada, kus juures teine kullatükk kõrtsmiku pihku libises. Tund aega pääle südaööd sai Harju värav üles tõmmatud ja Rootsi-Saksa sõjavägi läks sügavas vaikuses välja. Kui kõik väljas olivad ja väravat jälle kinni hakati panema, tuli veel üksik Rootsi ratsamees teiste järele kihutades. Hädavaevalt pääsis ta veel langeva värava alt läbi. Lumesadu oli lõppenud. Aeg ajalt heitis kuu lõhki kärisenud pilvete vahelt pilgu valgendava maa pääle. vene kantsis Tõnismäel olivad tuled kustunud. Mullavalli pääl seisis üksik vahimees ja toetas ennast pool tukkudes pika püssi najale. Häkiste ajas ta keha sirgeks ja kuulatas. Linna poolt kostis segane müdin, üks must kogu liitus kiireste lähenedes valgendava välja pääl. vahimees pani püssi palge ja hüüdis: "Kes sääl on?" "vürst Sagorski!" oli vastus. "Ei usu. Pea kinni, muidu lasen!" Enne kui vahimees ähvardust sai täide saata, oli ratsamees mullavallist üles kihutanud. Pauk raksus, ratsaniku pääst lendas Rootsi kübar maha. Järgmisel silmapilgul kiskus Gabriel kiivri vahimehe pääst ja pani ta oma pähe; Rootsi sõjamehe kuue oli ta juba varemalt seljast ära visanud. Selsamal ajal ütles ta kohkunud vahimehele: "Nüüd jookse telkide vahelt läbi ja karju kõigest jõust, nagu mina teen: "Üles, vene mehed, vaenlased tulevad!" vaenlased tulivadgi juba. Nagu tuulispask tormas esmalt suur ratsameeste salk mullavallist üles; nende järele tulivad jalamehed joostes. Gabriel ei suutnud neid üksipäine tagasi tõrjuda, ta pidi võideldes kantsi sisse taganema. Aga juba oli suur osa venelasi jalale tõusnud ja sõjariistad käsile võtnud. Äge võitlus algas, mees mehe vastu. Arva kuuldi püssipaukusid, enamiste võideldi mõõkade, odade ja kirvestega; pimeduses ja hirmsas segadikus langes siin ja sääl venelane venelase, Saks Saksa käe läbi. Gabriel oli venelaste esimeses reas, ta mõõk möllas vastaste ratsanikkude hulgas. Ta otsis Ivod, aga ei leidnud teda kusagilt. Ühes Saksa rüütlis, kellel raudkübar punaste sulgedega pääs oli ja kes Sakslaste esimeses reas kui lõukoer võitles, arvas Gabriel Mönnikhuseni ära tundvat ja hoidis tema eest hoolega kõrvale. Rüütel näis aga teda otse silmas pidavat. Asjata taganes Gabriel telkide vahele - rüütel raius enesele teed jalameestest läbi ja tungis suure tuhinaga Gabrieli kallale. "Pea kinni, rüütel Mönnikhusen!" ütles Gabriel Saksa keeles, kuna ta ennast mõõgaga hirmsa hoobi eest kaitses. "Ma ei taha sind surmata." "Ja mina ei taha elada!" hüüdis Mönnikhusen kätt uue hoobile tõstes. "Põgene, rüütel!" maanitses Gabriel tungivalt. "Sa näed, et sa minust jagu ei saa. Põgene ja ela oma ainsa tütri rõõmuks!" "Minul ei ole tütart!" kiristas Mönnikhusen vihaselt. "Ma ei seleta su nägu, aga sa oled vist mõni äraandja meie eneste keskelt. Sa tahad mind pehmeks teha ja oma viletsat elu päästa, aga sa sured minu käe läbi!" Suure vaevaga kaitses Gabriel ennast vastase vihaste löökide, eest, aga ta ei löönud ise vastu. Tema nõuu oli, rüütlit ära väsitada ja elusalt vangi võtta. Saatusel oli teine nõuu. Kuu oli silmapilguks pilvete vahelt välja tulnud. Kahe võitleja lähedal paukus püss. Mönnikhusen tuikus ja kukkus häkiste, otsekui välgust rabatud, tagumiste jalgade pääle tõusva hobuse seljast maha. Kohe kargas ka Gabriel maha, kummardas ja tõstis langenud rüütli pää üles. Mönnikhusen elas veel, aga ta ei saanud sõna rääkida, vaid ajas verist vahtu suust välja. Püssikuul oli talle rindu tunginud. Gabriel kutsus kaks vene sõjameest ja käskis haavatud rüütli kantsi ülema vürst Priemka telki kanda. Kui Gabriel säält tagasi tuli ja uueste lahingusse tõttas, oli suurem jagu Saksu ja Rootslasi juba kantsist välja aetud ja linna poole põgenemas. viimsed, kes kantsist taganesivad, olivad Ivo Schenkenberg ja neli, viis meest tema salgast. Ivo võitles vahvaste, ta mõõk tilkus verest, ta taganes alles siis, kui märkas, et viimne võidu lootus kadunud ja kuuvalgel püssikuulid sagedamine ta pää ümber vihisema hakkasivad. venelastest, kes põgenejaid taga ajasivad, kaugelt mööda kihutades, tõttas ta valgendava lagendiku üle omaste järele. "Pea kinni, Ivo!" müristas korraga ta seljataga üks hääl, mis vapra mehe värisema pani. Ta andis hobusele kannuksid. "Pea kinni, jänespüks!" hüüdis Gabriel tema järele kihutades. "Sa ei pääse minu käest, sest mul on parem hobune. Ma pistan sulle mõõga kuklasse, kui sa vastu ei hakka." Ivo pööras järsku hobuse ümber ja seisatas. "Mis sa minust tahad?" urises ta läbi hammaste. "Ma toon sulle tervikseid teisest ilmast, kus üht meist täna oodetakse," vastas Gabriel. "valmista ennast teele, sest kord võib niisama hästi sinu kui minu kätte tulla." "Ma ei taha sinuga võidelda, sest sa ei ole inimene, sa oled tont." "Kas mäletad veel, kuda ma tondiks sain?" naeris Gabriel mõrudalt. "Kuda see lugu oli? Kas ma põgenesin või langesin auusas kahevõitluses sinu käe läbi, nagu sa Agnes von Mönnikhusenile oled ütelnud?" "Kust sa seda tead?" "See on ju tontide eesõigus, et nad igasse kohta sisse pääsevad. Agnese poolt on mul sinule veel tänuvõlg ära tasuda osava luiskamise eest, millega sa tema aega viitsid, ja selle inetu tembutamise eest, mida sa oma armastuseks nimetasid." "vilets äraandjal" kisendas Ivo häkiste Gabrieli kallale kippudes. "Ma tahan näha, kas sa suremata oled!" võitlus ei kestnud kaua. Ivo lõi hirmsa hoobiga Gabrieli raudkübara lõhki ja tõstis hõisates kätt surmahoobile, aga selsamal silmapilgul tungis Gabrieli mõõk ta kaelast läbi ja sirutas ta surnult lume pääle maha. "Jumalaga, Eesti maa Hannibal!" ümises Gabriel teda silmates. "Kahju, et sel kangel ja kavalal mehel auusamat meelt ei olnud!"
15. Püha naesterahvas. Selsamal ööl koputati tugevaste Pirita kloostri värava pihta. Alles tüki aja pärast, kui koputamist mitmeti oli korratud, pistis väravavaht pää kitsast aknahaugust välja ja küsis pahaselt: "Kes sääl kolistab?" "Käskjalg rüütel Mönnikhuseni poolt," vastas võõras hääl õuest. värava taga seisis hobune saaniga ja pikk meesterahva kuju - kõik kolm vaevalt nähtavad, sest taevas oli uueste pilve läinud ja paksu lund sadama hakanud. "Rüütel Mönnikhusen läkitagu omad käskjalad päeva ajal, südaööse ei lasta siin kedagi sisse," urises vaht pääd tagasi tõmmates. Ta tahtis aknat kinni lüüa, aga õues seisja pistis piitsa varre akna vahele ja ütles tungivalt: " Laske mind aega viitmata sisse! Ma pean kohe abtessi jutule saama." "Tule päevavalgel, siis näen, mis lind sa oled." "See on võimata. Sa tead, et linn venelastest ümber piiratud on. Õnne varal pääsin ma Ranna väravast välja, kuna teiselpool kibe võitlus vältas, ja kihutasin hobusega üle mere jää siia. Ma pean tagasi ruttama, enne kui lumesadu ja pimedus lõppeb, muidu võetakse mind tee pääl kinni." "Mis käsku sa siis tood?" "Seda võin ainult abtessi enesele ütelda ja palun teda kohe äratada." "Taga parem!" turtsus vaht. "Kui sa sedagi ei ütle, mis sul vaja on, siis korista ennast!" "Ära kutsu nuhtlust enese kaela, vanamees!" hüüdis õues seisja kärsituks minnes. "Ma paugutan värava pihta ja teen niisugust kära, et abtess ise üles ärkab ja siis - hoia oma nahka!" Käskjalg tegi ta kohe ähvarduse täidesaatmisega hakatust. "Oota ometigi, pöörane!" taples vaht ja tõmbas akna raksudes kinni. Ligi pool tundi läks mööda, enne kui riiv kolises ja kitsas jalgvärav lahti tehti. Kaks kloostrisulast, mõlematel kirved käes, võtsivad käskjala eneste keskele ja talutasivad ta üle õue, trepist üles ja pikast, pimedast vahekojast läbi nonnede söömasaali, mis vahaküünlatega valgustatud oli. Siin istus abtess Magdalena auuliselt ja tõsiselt kõrge tooli pääl; mõned nonned seisivad tema ümber. Sulased jäivad auupaklikult ukse juurde seisma, kuna käskjalg kummardades abtessi ette astus. Nonned panivad ilma suurema meeleparanduseta tähele, et käskjalg, kes lihtsat mõisa sulase riiet kandis, kena noormees uhke, peenikese näoga ja suurte, süsimustade silmadega oli. Abtess silmas teda teravaste ja küsis siis: "Oled sina minu õemehe sulane?" "Mina olen rüütel von Mönnikhuseni teenistuses," vastas käskjalg kummardades. "Mis sõnumid sa tood?" Käskjalg ei vastanud kohe, vaid piilus otsekui midagi kahetsedes nonnede poole. Abtess andis viimastele märku eemale astuda. Siis ütles käskjalg tasakeste: "Ma toon kurvi sõnumid. Rüütel Mönnikhusen on raskeste haavatud ja kõigist maha jäätud. Preili Agnes on ainuke varandus, mis minu armulise ja õnnetu herrale siin ilmas üle jäänud. Seda varandust igatseb ta nüüd tagasi saada ja on mind välja saatnud, teda siit ära tooma. Õues ootab hobune saaniga; ma loodan lumesaju ja pimeduse varjul õnnelikult linna pääseda, kus meid Ranna väravas oodetakse." "On sul midagi tunnistust kaasas, et sa tõeste minu õemehest saadetud oled?" küsis abtess. Käskjalg pistis käe põue, võttis Mönnikhusenite mapiga ehitud pitserdamise sõrmukse välja ja ütles seda abtessi kätte andes: "Selle sõrmukse andis armuline rüütel mulle tunnistuseks kaasa." "Kas sul midagi kirjalikku tunnistust ei ole?" küsis abtess sõrmust terava tähelepanemisega silmitsedes. "Rüütel von Mönnikhusen on ju raskeste haavatud, ta ei võinud kirjutada," vastas käskjalg, kuna kerge puna talle palge tõusis. "Millal ta haavatud sai?" "Eilse välja langemise juures." "Ma ei tunne seda sõrmust," ütles abtess külmalt. "Kui sul paremat tunnistust kaasas ei ole, siis ei või ma õetütart sinu kätte mitte uskuda." "Kõrgeauuline abtess heitku armu!" palus käskjalg tungivalt. "See oleks raske õnnetus, kui ma tühja kätega oma armulise herra ette peaksin astuma. Kui ma ütlesin, et rüütel von Mönnikhusen haavatud on, siis ei ütelnud ma täielist tõtt, sest ma ei tahtnud kõrgeauulist abtessi kohutada. Rüütel ei ole mitte ainult raskeste haavatud, vaid ta on surmaga võitlemas. Ta otsis meelega surma, sest rasked õnnetused on elu tema meelest läilaks teinud. võib olla, et ta tulevat päevavalget enam ei näe. Kõrgeauulist abtessi arvatakse õigusega pühaks naesterahvaks, kuda võiks ta siis omas suures helduses keelata, et tütar isa surmavoodile tõttab?" Kuna käskjalg kõneles, viibis abtessi terav, varitsev pilk ühtepuhku ta näo pääl. "Sa võtad sest asjast väga suurt osa?" küsis abtess luurivalt. "Miks ei peaks ma sest osa võtma, kui mu vaene herra surma pääl vaagub ja igatsedes ootab, et armsat last viimast korda näha saaks? Ärgu viivitagu kõrgeauuline abtess aega, muidu jääb kõik hiljaks ja siis ei suuda misgi kahetsus rasket õnnetust enam hääks teha. Kui kõrgeauuline abtess seda sõrmust ei tunne ja mind ei usalda, siis näidaku seda preili Agnesele. Tema saab sõrmukse vististe ära tundma ja tõrkumata minu kaasa tulema." "Arvad sa?" ütles abtess kentsaka, vaevalt arusaadava naeratusega. "Kas sa preili Agnest nii hästi tunned?" Kuna käskjalg veidi kohmetades vastust otsis, kutsus abtess näpunäitega ühe nonne enese juurde ja sosistas talle midagi kõrva sisse. Selle pääle läks nonne teise seltsis saalist välja. Käskjalg tahtis midagi ütelda, aga abtess sundis teda uhke käenäitusega vaikima. Natukese aja pärast tulivad nonned tagasi. Nende vahel kõndis Agnes von Mönnikhusen. Ta kandis pikka patukahetseja kuube; ta nägu oli kahvatu, paled hauku vajunud, pilk tume, silmad häkilisest valgusest, mida ta hulga aja pärast esimest korda nägi, tuhnistatud. Teda nähes tuli valus ja vihane hüüdmine käskjala rinnust. Agnes värises. Ta pilk jäi käskjala kõrge kuju pääl kui tardunult seisatama, veri tõusis talle järsku pähe, ta karjatas valjuste, tuikus ja oleks kukkunud, poleks mitte nonned teda toetanud. "viige ta kongi tagasi, ma olen küllalt näinud!" ütles abtess, kes Agnest ja käskjalga teravalt silmas oli hoidnud. "Pidage!" hüüdis käskjalg, nonnedele tee pääle põigiti ette astudes. "Mis olete teie preiliga teinud?" "Selle üle ei ole mul sulasele otsust anda," ütles abtess uhke tõsidusega. "viige ta ära!" Aga käskjalg ei lasknud nonnesid paigast liikuda. "Enne peab mul selgus käes olema!" hüüdis ta müriseva häälega. "Agnes von Mönnikhusen, ma küsin Teie isa nimel, mikspärast kannate Teie seda häbiriiet, mikspärast peetakse Teid siin vangis?" Enne kui Agnes midagi sai kosta, plaksutas abtess valjuste käsa. Saali uks läks lahti, kuus kloostrisulast, kõigil pika vartega sõjakirved käes, astusivad sisse ja asusivad poolkreisis käskjala ümber, kes neid vaevalt tähele pani. Seda selgemalt nägi neid Agnes, kelle näost nüüd jälle viimne veretilk kadus. Ta vaatas paluvalt käskjala otsa ja ta rääkiv pilk ütles selgeste: "Põgene, Gabriel! Mikspärast kukutad sa ennast ja mind hädasse?" "Ma ootan vastust," ütles Gabriel rahuliselt. "Kelle lubaga peetakse Teid siin kui kurjategijat vangis, preili Agnes? On see Teie isa tahtmine?" "Ma ei tea seda," kostis Agnes kurvalt. "Mu isa näib mind maha jätnud olevat." "See ei ole tõsi. Tema ise kutsub ju Teid enese juurde. Kas tahate minu kaasas isa juurde tulla? Õues ootab meid hobune saaniga." Agnese silmis säras välgu sarnane rõõmuläik, mis aga kohe jälle kustus. "Ma tulen hää meelega, kui abtess lubab," ütles ta vagusalt. "Kas kuulete, abtess?" hüüdis Gabriel. "Preili Agnes usaldab mind, tahab minu kaasa tulla. Mikspärast Teie siis veel teda keelate? Mõtelge, et meil vähe aega on." ,,Kes sa oled, et sa minuga nii ülbelt julged rääkida?" küsis abtess kulmu kortsutades. "Ma ei usu, et rüütel von Mönnikhusen nii ninatarku sulasid omas teenistuses sallib. Mis su nimi on, noor tuulepää?" "Minu nimi ei tähenda siin midagi," ütles Gabriel järsku, sest ta kannatus hakkas katkema, "Teie näete, et preili mind tunneb ja usaldab. Ma küsin viimast korda: Kas tahate teda hääga minu seltsis minna lasta?" "Ja kui ma seda mitte ei taha, mis siis?" küsis abtess pilkavalt. Gabrieli silm välkus vihaselt. "Siis vastate ise oma vägivalla järelduste eest. Ma hoiatan Teid, abtess, ärge kutsuge hirmsat õnnetust enese ja selle vaga paiga pääle!" "Julged sa mind veel ähvardada, kelm?" kähistas abtess viha pärast kahvatades. "Sulased, võtke see inimene kinni!" Gabriel kummardas häkiste väriseva Agnese poole ja sosistas talle kõrva sisse: "Ole julge, ma tulen varsi tagasi!" Tugeva hoobiga tõukas ta esimese sulase, kes tema käevarrest kinni haaras, tagasi, kiskus kirve ta käest ära ja müristas seda enese pää ümber keeritades: "Teie lurjused tahate sõjameest kinni pidada?" Enne kui kinnivõtjad kohmetusest toibuda suutsivad, oli Gabriel uksest välja karanud. Kloostri urkad olivad temale lapsepõlvest tuntud. Ilma tagasi vaatamata tõttas ta pikast vahekojast läbi, kargas trepi ülemalt astmelt müüri pääle, hüppas kahe sülla kõrguselt alla, istus saani ja kadus pimedusesse, enne kui välja saadetud tagaajajad teda veel korra näha saivad. - Agnes, keda kongi tagasi oli viidud, veerles ilma uneta oma kõva aseme pääl. Mure ja ahastus vaevas ta südant, sest ta ei teadnud veel, kas Gabriel õnnega pääsenud või tagaajajate kätte sattunud. Umbes tunni aja pärast kõlises kongi ukse lukk. Uks läks lahti ja abtess astus sisse, pahemas käes lühtrit põleva vahaküünlaga ja mitme nööriga piitsa kandes. Abtessi näost oli näha, et ka tema silma uni ei olnud puutunud. Ta tõmbas ukse enese järel kõvaste kinni, seadis lühtri müürihaugu ääre pääle ja ütles Agnesele, kes imestades asemelt tõusis: "või see ongi sinu armuke?" Kõik neitsilik uhkus, kõik endine kangekaelsus ärkas selle pilkava sõna juures korraga Agnese südames. "See on minu kihlatud peigmees," kostis ta rahuliselt. "Kena peigmees, seda ei või salata," pilkas abtess. "Ja juba kihlatud? Muidugi sinu isa lubaga ja õnnistusega?" Agnes ei vastanud. "vahest ei teagi sinu isa veel sest õnnest, et oma sulase või pärisorja äiaks peab saama? Kuda saab ta Jumalat kiitma, et ainsast tütrest niisugust rõõmu näeb! Priske, jumekas noormees, see tulevane Mönnikhuseni väimees! Ja missugune julge, kaval kelm! Ta tahtis ju sind minu käest lausa ära varastada!" Abtess naeris lühidelt ja kähisevalt. "vahest annad nüüd ka oma peigmehe toredat nime teada?" Agnes jäi vait. "Ma näen kurvastusega, et sa ikka veel kangekaelne oled," ütles abtess auuliselt pääd vangutades. "Mis pääle sa uhkustad, tüdruk? Loodad sa ikka veel isa pääle, kes sind pöörases helduses üleliiga hellitanud, enesele vitsaks kasvatanud? Kuule siis: sinu isa on vilets kerjaja, keda mina edespidi armust pean toitma. Tema vannub ja sajatab sind, sest oma sõnakuulmata olekuga oled sa teda ja ennast õnnetuks teinud. Oleksid sina Risbiteri vastu võtnud, siis ei pruugiks su vaene isa nüüd mitte kerjakotti kanda. Õnnetus ja sinu patud on tema vaimu pimestanud, ta annaks sulle vahest veelgi andeks, kui sa kavala kassimeelitusega temale läheneksid. Seda ei tohi sündida, muidu kaoks viimne õigus maailmast. Teie peate üksikult oma pattude nuhtlust kandma. Teda on Jumal karistanud ja mina - mina tahan sind karistada. Sa oled nüüd täieste minu meelevalla all, misgi vägi ei suuda sind minu käest ära kiskuda." "Mis tahad sa minuga teha?" küsis Agnes külmalt. "Ma tahan sinu hirmsat kangekaelsust murda, sinu keha vaevata, su hinge valusas kahetsemise tules puhastada. võta see riie seljast!" Äge puna tõusis Agnese palge. "Mõtle, et ma mitte orjatüdruk ei ole, vaid Kaspar von Mönnikhuseni tütar!" ütles ta välkuvail silmil. "Seda pahem, kui rüütli tütar orja nuhtluse vääriline on." "Mina ei lase ennast piitsaga peksta!" "Selle vastu on nõuu leitud. Ukse taga seisavad kaks sulast. Kui sa vastu tõrgud, siis kutsun nad sisse." Agnes surus käed vastu silmi. "Sinu pärast, mu ainuke Gabriel, tahan ma seda teotust veel kannatada," sosistas ta kuulmata. Siis tegi ta, kuda kästud. "Nüüd seisa paigal!" hüüdis abtess peaaegu hõisates. Piits vihises läbi õhu. Abtess lõi esiotsa pikkamisi, iga hoopi isuga maitstes, iga vermet valge, siidipehme naha pääl salarõõmuga silmitsedes, iga vere piiska ahne pilguga imedes - siis ikka kiiremalt ja kiiremalt, nagu piinamise himust ja vere jänust erutatud ning joovastatud. Agnes ei teinud kordagi häält, kuna ta õrn keha otsekui tules põles, aga külm higi tilkus ta otsaesiselt maha, ta huuled värisesivad ja suu nurkadesse asus kerge vaht. viimaks lõppes abtessi jõud ära. "Miks sa mind piinad?" küsis Agnes tumedalt. "Selle pärast, et sa püha naesterahvast oled vihastanud," kostis abtess kähisedes ja lõõtsutades. Agnes raputas vagusalt pääd. "Sina ei ole püha, tädi, sest sa vihkad mind. Ma tean ka, mikspärast sa mind vihkad. Kui sa ise veel noor tüdruk olid, armastasid sa minu isa. Sa ei ole oma õele ialgi andeks andnud, et isa teda sinust enam armastas. Selle pärast oled sa ka kloostrisse läinud, mitte ennast Jumalale pühandama, vaid oma haavatud südant põetama. Sa vihkad mind selle pärast, et ma oma ema nägu olen. Ei, tädi, sa ei ole püha, vaid patune inimene. Sa ei ole mind mitte karistanud, vaid oma viha kustutanud. Jumal andku sulle seda andeks!" Abtess oli näost rohekaks läinud; pärani silmil ja lahtisel suul vahtis ta Agnese otsa. Ta kuivanud huuled liikusivad, aga ta ei saanud tükil ajal sõna suust välja. "Jah, ma vihkan sind!" susises ta viimaks kui vihane uss. "Ma tahan sind igapäev piinata, sind näotuks teha, sind pikkamisi rusuks ja puruks õõruda. Olgu pääle, et ma püha ei ole, aga sinule tahan ma kuradiks olla, nagu sinu ema minu eluõnnele kuradiks oli!" Põlevail silmil, vahutades ja hambaid kiristades raputas abtess veel korra piitsa Agnese poole, keda sarnane vihkamise palavik enam jälkuse ja haledusega, kui hirmuga täitis, ja pööris siis järsku ukse poole, jäi aga niisama järsku seisma ja hakkas kõigest kehast lõdisema. vahekojast kostis vali kära ja raskete sammude müdin, mis kiireste lähenes. Müürihaugu läbi paistis hele tule kuma. Kongi uks sai häkiste lahti kistud ja läve pääl ilmus Gabriel, põlev tulelont käes. Ühe pilguga märkas ta, mis siin oli sündinud. Häkilises vihas sasis ta abtessi kõhnast käevarrest kinni, kiskus ta vahekotta ja tõukas kongi ukse jalaga kinni. vahekoda kubises sõjameestest, nende keskel seisivad värisedes ja vabisedes mõned kloostri elanikud. "Põrguliue vanamoor, mis oled sa selle ingliga teinud?" müristas Gabriel, abtessi kurjaste vapustades. "Armu, halastust!" ägas abtess, esimese hirmuga põlvili nõtkudes. "Kas sa tema vastu halastust tundsid?" karjus Gabriel vihaselt. "Eks ma hoiatanud sind: ära kutsu õnnetust enese ja kloostri pääle! Sa ei hoolinud sest, sinu verejänu oli ärritatud, sa läksid öösel oma ohvrit piinama. Kahetse nüüd! Sinu valitsus on otsas, Pirita kloostri viimne päev on kätte jõudnud!" Abtess tõusis häkiste püsti. Ta oli oma julguse jälle leidnud. Ta nägu oli kahvatu, aga ta silmist välkus vana rüütlisoo painumata uhkus. "Kes sa oled, ori, et sa Pirita kloostri valitseva abtessiga sel viisil rääkida julged?" hüüdis ta pühalikult. "Minu nimi on Gabriel Sagorski." Abtess läks näost veel veidi kahvatumaks ja ütles palju tasasemalt: "Mõtelge, vürst, et see püha paik on, kus Teie seisate. Hoidke ennast püha paika teotamast!" "See ei või püha paik olla, kus põrguline valitseb," naeris Gabriel mõrudalt. "Jumalal ei ole rõõmu selle kloostri rikkusest, mis pettuse ja orjade higi läbi on korjatud; saagu siis vähemast auusad sõjamehed sest kasu!" Ja meeste poole pöördes lisas ta juurde: "võtke see tige loom ja kõik kloostri elanikud laagrisse kaasa, aga ärge puutuge nende elu külge! Selle röövlikoopa võite paljaks riisuda." vannutades sirutas abtess käed sõjameeste vastu välja, aga need sasisivad aega viitmata ta käevartest kinni ja talutasivad ta ühes kõige kloostri rahvaga õue pääle. Gabriel jäi üksipäine vahekotta seisma. Kui kõik välja olivad läinud, hüüdis ta tasakeste müürihaugust sisse: "valmis, Agnes?" - ja esimest korda tuli sel teel Agnese suust rõõmus vastusi "Jah!" Agnes ei olnud mitte enam kangekaelne - ei koguniste. Gabriel kiskus kongi ukse lahti - ja Agnes nuttis tema rinnal "vaene laps, vaene laps!" ütles Gabriel, neiu juukseid õrnalt silitades. "Armasta mind, Gabriel, sest ma olen sinu pärast palju kannatanud," sosistas Agnes sügavaste hinge tõmmates. Gabriel võttis ta kui lapsukese oma käte pääle, kandis ta saani, mässis ta sooja kasuka sisse, astus ise ta kõrva ja võttis ohjad kätte. Sõit läks kiireste laagri poole. Nende selja taga kohas kloostri rahva hädakisa, raksusivad kirstud ja kapid kirvehoopide all ja viimaks segas suure tule kuma ennast tõusva koidu valgusega... See oli Pirita kloostri viimne päev.
16. Lõpetus. Sõidu ajal oli Gabriel Agnest õrnal viisil mõne ootamata asja pääle ette valmistanud. Siisgi oli Agnese kohmetus suur, kui saan Lasna mäel - Ivo Schenkenbergi telgi ees seisatas. "Ivo on surnud," vastas Gabriel Agnese imestava küsimise pääle. "Ta oli ju peaaegu minu sugulane; ega see siis imeks ei ole panna, et ta veel enne surma oma toreda telgi minule pärandas. Nüüd on telk sinu oma. Ma kingin ta sulle selle tingimisega, et sa kõik kurvad mälestused tema seest sootumaks ära kaotad." "Mil viisil Ivo suri?" küsis Agnes. "Ta langes auusas kahevõitluses." "Kelle käe läbi?" "Ta juhtus lahingus minu käe alla, võitles kui lõvi ja oleks minu karva päält teise ilma läkitanud, aga - taevas ei olnud tema poolt." Armastusest ja kartusest segatud tundmusega vaatas neiu noore mehe poole üles, kes oma võidust nii alandlikult kõneles. "On minu isa siin?" küsis Agnes tasa. "Ta on siin ja ootab sind," vastas Gabriel. "Astu tasakeste tema juurde ja - ole mõistlik, Agnes! Meie ülema käsuandja ihuarst on tema juures. Ma loodan julgeste, et suuremat häda karta ei ole. Mina pean teid mõneks ajaks üksi jätma, aga lõuna ajal tulen teid vaatama. Juhtub midagi vaja olevat, siis ootavad telgi juures mitu meest sinu käskusid." Agnes astus sõna lausumata telgi sisse, Gabriel aga istus saani ja kihutas uueste Pirita kloostri poole, mille seisukohast paks suitsusammas märku andis. Paari tunni pärast tuli ta säält sõjameestega, vangidega ja saagi koormatega tagasi. vangid ja ühe jao saagist läkitas ta ülema käsuandja vürst Mstislavski kätte, teise jaotas ta oma meeste vahele ära. Omale ei võtnud ta kõigest kloostri varandusest muud kui ühe ainsa tüki, aga see oli ka kõigist kõige parem, sest see oli - Agnes. Meie ei tea, mis vaheajal isa ja tütri vahel läbi oli räägitud. Kui Gabriel neid lõuna ajal vaatama läks, istus Agnes punaseks nutetud silmadega isa haigevoodi ees. vana rüütel oli täiel mõistusel, aga tema näo pääle oli lähenev surm juba oma kohutava varju heitnud. viimse jõuga sirutas surija Gabrielile käe vastu ja püüdis lahkeste naeratada. "Ma tänan Teid, vürst Sagorski, selle rõõmu eest, et Agnese siia tõite," ütles ta nõrga, vaevalt kuuldava häälega. "Ma tean kõik ja olen kõigega rahul. Agnes on hää laps, ta annab mulle mu valjuse andeks ja kahetseb mind pääle kauba. Ma võin nüüd rahulise südamega surra." "Ärge mõtelge surma pääle, rüütel," püüdis Gabriel trööstida. "Teie peate preili Agnese rõõmuks veel kaua elama." "Minu elupäevad on loetud," kostis Mönnikhusen magusalt. "Kas teate, vürst, et Teie ülemal käsuandjal väga tark Saksa ihuarst on? Ta on nimelt just niisama tark, kui mina ise, sest ta kuulutas mulle ette, et ma homset päeva enam ei näe, ja mina - arvan niisamuti. Ärge püüdke mind asjata vaigistada, lapsed, mul ei ole vaigistust vaja. Ma suren rõõmuga. Mis kasu minust veel on? Mis asi peaks mulle siin ilmas veel nalja tegema? Minu sõjakuulsuse läik on kustunud, mu isamaa, Liivi orduriik, on hukka läinud, kõik mu vara on ära pillatud, oma ainsa lapse olen ma ise õnnetuks teinud ja tema tigedama vaenlase kätte piinata andnud -" "Armas isa, ära räägi nõnda!" palus Agnes isa käest kinni võttes ja seda oma pisaratega kastes, "See on hää, Agnes," sosistas Mönnikhusen naeratades. "Hoia mu käsi peos, see annab mulle jõudu välja rääkida, mis mul veel südame taga on. Jah, lapsuke, ma olen sulle rasket ülekohut teinud. Ma tahtsin sind vägise Hans Risbiteriga paari panna, aga sina tundsid teda õnneks paremine, kui mina. Oh, see inimene on ütlemata alatu! Kui ma viimati tema käest raha laenuks nõudsin, kas tead, mis ta mulle siis vastas? "Läkitage Agnes kohe minu juurde, siis saadan raha, muidu mitte!" Ta tahtis sind minu käest raha eest osta. Kõik maailma nuhtlused tulgu tema pääle! Oleks ta sel ajal minu käe alla juhtunud - aga mikspärast peaksin ma omad viimsed silmapilgud selle viletsa mälestusega ära kihvtitama? Sina tundsid teda paremine ja - oled ise paremine valinud. vürst Sagorski, andke oma käsi siia!... On see Teie kindel nõuu, Agnes von Mönnikhuseni omale abikaasaks kosida?" "Jah," kostis Gabriel sügavas liigutuses. "Siis ühendan ma teie käed ja kihlan teid peigmeheks ja pruudiks. Surija õnnistus saatku teid eluteel!.. Usu mind, vürst, enne tänast päeva ei oleks ma sulle oma tütri kätt mitte lubanud, sest ma olen Saksa rüütel ja suren sinu rahva vaenlasena! - aga sa oled ise tema pärast võidelnud ja teda enesele võidu saagiks omandanud. Sa oled tark ja auus mees, sa ei saa Agnest selle pärast põlgama, et ma temale pääle oma nime mingisugust kaasavara ei või anda. Mina olen kerjaja, aga tema on siisgi Kaspar von Mönnikhuseni tütar ja kõlbab oma ainsa nime pärast küll vürsti prouaks!..." viimast korda välkus piirita seisuslik ja sugukondlik uhkus vana rüütli silmis. Siis vajusivad nad väsinult kinni. Õhtul heitis Mönnikhusen hinge. vürst Sagorski lahkus oma väesalgaga Tallinna alt ja läks esmalt Kuimetsa, kus rüütli surelikud riismed tema viimast soovi mööda perekonna matusepaigale puhkama pandi. Siis usaldas vürst oma väesalga mõneks ajaks ustava asemiku käsu alla ja, reisis pruudiga vene maale oma isa juurde, kes tsaari armust omad mõisad ja seisuse õigused tagasi oli saanud, kuid selle tingimisega, et ta ialgi Moskvasse ei tohtinud tulla. Siin saivad toredad pulmad ära peetud. Pärast pulmi kutsus tsaar Ivan noore paari enese juurde, leidis neist suurt meelehääd, kinkis noorikule kalli ehte ja andis Gabrielile kõrge ameti oma enese kojas. Liivi ja Eesti maal ei saanud Gabriel sõjast enam osa võtta. Kuda suur Liivi sõda viimaks lõppes, seda jutustada on ajaloo asi. Meie nimetame siin ainult nii palju, et venelased sel korral Tallinnast võitu ei saanud, vaid seitsmenädalase ümberpiiramise järele sõjamoona puuduse pärast taganema pidivad. Gabrieli ja Agnese kaugema elukäigu üle võime loori laotada, teades, et magusa õnne ja kustumata armastuse soe läik loori läbi kumab. vürst Sagorski nime leiame veel nende kangelaste seast, kes Pihkva linna kuulsa Poola kuninga Stephan Bathory vastu imeliku visadusega kaitsesivad ja sel viisil Moskva riiki raskest õnnetusest päästsivad, kuhu ühendatud vaenlaste ülikange jõud teda oli kukutanud. varsti pärast seda tegi tsaar Ivan Poola ja Rootsi kuningatega rahu, kuna need viimased nüüd isekeskis hukka läinud orduriigi riismete pärast riidu läksivad. veel mitu ja mitu aastat pidi see õnnetu pind hirmsa sõja sõtkumist kannatama, kuna Moskva riik puhkas, kosus ja aegamööda seda imelikku jõudu kogus, millega ta pärast Rootsi ja Poola maa kangema võimu murdis ja välja kurnatud orduriigi maadele oma vägeva kaitse all rahulist õnne ja edenemist tõi. Lõpp.
