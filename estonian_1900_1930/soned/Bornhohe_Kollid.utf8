8. Parun Stern-Himmelshausen lamas teist päeva haigelt voodis. Proua oli kodutohtri järele saatnud ja viimane ka sedamaid ilmunud; kui ta aga haige olekut uurima hakkas, peletas parun ta mõrudate sõnadega: "Jätke mind rahule!" - kambrist välja. "väike erkude viga," kostis doktor Milde paruninna mureliku küsimise pääle. "Haigel on rahu vaja - muud midagi." Ka Benno tegi emale muret. Noorherra muidu nii libe keel oli nüüd kare ja torkav, nägu tõsine, mõtted laiali. Kui paruninna temale neiu Stevardi hiilgavaid omadust kiitma hakkas, vastas ta peaaegu selsamal toonil kui isa tohtrile: "Jäta mind selle halbi tüdrukuga rahule!" Täna hommikul oli Benno parajasti välja minemas, kui õde Elise temalt küsis: "Kas oled oma elupeastjat veel näinud?" "Nägin teda veel korra ja sest saab mulle küllalt," vastas Benno järsult. "Mis sul tema vastu on?" imestas Elise. "Mina näeksin teda meie juures hää meelega." "Sina?" "Jah, mina... See ameriklane ei ole igapäevane inimene ja sa tead, et mina kõike armastan, mis haruldane on." "Mis haruldasi asja sa selle inimese küljes leiad? Ta ütles ju ise, et ta lihtlabane eestlane on." "Just see meeldis mulle. Tal polnud sugugi vaja seda ütelda, aga ta ütles siisgi. Oleksivad kõik eestlased nii julged, kindlad ja mõnusad inimesed - meie hakkaksime neid viimaks auustama." "Sa räägid kui õige naesterahvas, kellel politikast aimu pole," nurises Benno mehelise tõsidusega. "Need inimesed tõstavad oma ninad muidugi juba kõrgele. Meie ei tohi neid liig julgeks ja kindlaks minna lasta - see oleks ju meie eneste langemine. "Oderint, dum metuant", ütles üks Roma keiser. See tähendab umbes: siunaku nad meid tagaselja nii palju kui tahavad, kui nad meid aga kardavad." "Sa olid enne vabameelsem," tähendas Elise. "Teistes asjades küll, aga meie Balti-Saksa ajalooline seisupaik käib ka minul üle kõige. Tahetakse seda kõigutada, siis olen ma kõige poolt, mis meid peasta võib. Meie peame selle maa politiliseks selgrooks ja hariduse haputaignaks jääma." "See on ilus, et sul nii kindlad mõtted on," kiitis Elise silmi maha lüües. "Politik ei ole minu asi... Ma arvan aga, et meil rahvuse kõrval ka veel lähemaid kasusid kaitsta on. Ma kuulsin, kuda papa eila paaril korral valusalt hoigas: "Ma olen kadunud!" Mis lugu see on? Minu eest peetakse mõndagi varjul; aga seda ma märkan ometi, et meie põhjata kuristiku äärel seisame ja et sina üksi meid peasta võid. Sa oled muidu hää poiss - miks sa siis ei aita?" "Hakkad sina ka sellest pääle?" urises Benno karu viisil. "Ma ei taha sind tüüdata - anna andeks! Ma räägin ainult, mis ma kuulsin. See hoigamine tuli papal tõesti piinatud südame põhjast. Oleksid sina seda kuulnud, siis poleks sa ta vist ühegi abinõuu vastu, mis teda peasta voiks." Benno läks sõna lausumata välja. Õe lihtsad sõnad olivad teda rohkemalt põrutanud kui isa poolpilgelik ässitus ja ema tunnipikkused manitsused. Tööle tundis ta vähem kutset kui iganes. Ilma sihita rändas ta uulitsal ümber. Sadant korda maalis ta enesele mõttes seda pilti ette, mis tema vaimu juba mitu nädalat vangistas: õnnelist perekondlikku elu armsa, ilusa ja targa abikaasa kõrval, armsate, ilusate ja tarkade laste keskel. Pidi see siis tõesti võimata olema?... "Stern!" hüüdis teda keegi tagant. See oli noor krahv Schönbock, Benno hää sõber doomkoolist saadik. "Morjen, vanake!" ütles Schönbock kätt andes. "Miks sa nii kibehapu näo lõikad, nagu kingsepp, kelle käes saabas rikki läinud?" "Ma kahetsen, et ma kingsepp ei ole," ohkas Benno. "Nõnda räägivad vahel kuningad, aga Eestimaa vabaherradel on enamasti mõistlikumad mõtted." "See’p see viga on, et meie ikka ja igavesti mõistlikud peame olema... Teistele antakse kõik veidrused ja halpused andeks, ainult meie peame oma päritud vormides tarretama, nagu oleksime meie ikka veel oma esivanemate raudriietesse litsutud. Teiste ees seisavad kõik teed elusse lahti - meil seisavad kohutavad kollid iga tee pääl ees, ainult üks on lubatud. Meie ei pea mitte enese, vaid seisuse õnne pääle mõtlema." "Ohoo - puhub tuul säält poolt?" naeris Schönbock. "Ma vean kihla, et sinu mõttetarkuse taga mõni roosipõseline kelminägu varitseb, kellel aga paraku sinist verd soontes pole. vanemad puiklevad muidugi vastu ja noorherra on õnnetu." "Ma ei ütle mitte, et see nii on," ütles Benno tagasihoidlikult. "aga kui see nii oleks, kas mul siis poleks õigust oma saatuse üle nuriseda?" "Ei, selleks pole sul mingit õigust. Saatus on meile küllalt hääd teinud sellega, et ta meid inimesesoo kõrgemas kihis sündida laskis, meile kuulsa nime, hunniku raha ja mõjukad sugusidemed hällisse pani. Selle eest võime oma veidrustehimu juba natuke taltsutada, iseäranis kui himu meid allapoole kisub. Meie ei usu vist kumbgi, et meie luu ja liha poolest teistest paremad oleme, aga meid peetakse paremaks ja see on meie õnn. Igaüks on ju maailma silmas ainult see, kelleks teda peetakse. Mida puhtamalt meie oma seisust hoiame, seda rohkem läiget annab see meile teiste silmas. Kuld ei ole vasest parem, aga teda peetakse paremaks. Lisad sa temale vaske juurde, siis pole see enam kuld. Iga segaabielu meie ja alamate seisuste vahel vähendab aadeli läiget ja ei õnnesta enamasti ka mitte isiklikult. Sääl on krahv Thorensheim, kes saianaese tütre tema ilusa näo pärast ära kosis. Nüüd räägitakse, et saianaese tütar meest lihtsalt kolkida. Nende lapsed saavad muidugi krahvi nime kandma, aga see pole enam puhas aadel, see pole kuld." Benno pidi mõttes naeratama, kui ta krahv Thorensheimi kodukana mõne teise naesterahvaga kõrvu pani. Helene ja - kolkimine!... "Sinu meelest ei ole siis ka meie Bismarckid ja Moltked mitte kuld?" heitis ta vahele. "Sündimise poolest on neil vaske hulgas," vastas Schönbock täie rahuga, "aga oma vaimujõuuga on nad vase enestest välja tõuganud. Meie ei või julged olla, et meie lastest Bismarckid ja Moltked saavad, sellepärast peame püüdma, et meie järeltulijad selleks jääksivad, mis meie esivanemad olivad: kõige puhtam ja uhkem aadel maailmas." Edev mõte sähvis Benno pääajust läbi. "Sa nimetasid Thorensheimi ja saianaese tütart," ütles ta venitades, "aga kui me saianaese tütre asemele kaupmehe ja miljonäri tütre seadime, kas sa siis oma arvamist ei muudaks?" "Iga arvamine on muudetav," andis krahv järele. "Ja kui miljonäri tütar ise kohe miljoni kaasa saab?" "Siis kuulaksin ma miljonäri tütre adressi järele," naeris Schönbock. "Aga nüüd Jumalaga - ma pean siia sisse astuma." Benno sammus üksipäini edasi. Pikk jalutamine oli temale söögihimu teinud. Ta läks peenesse hotell-restoranisse pruukosti võtma. Uksehoidja kummardas teda kui kuningat, Riia mamsel leti taga laskis oma sinisilmadest maailmatäie armu ja õrnust paista, kellnerid ilmutasivad ägedat teenimisehimu selle hiilgava külalise ees, kes vana rüütlisugu nime kandis ja ikka hääd jootraha andis. Raha nappuse pärast polnud Benno siin mõnel ajal käinud. Seda enam kõdistas meelitav vastuvõte tema noort iseteadvust, ehk ta seda küll ise enesele tunnistada ei tahtnud. Silmapilguks vaikis tundmuste torm tema südames, elumaitsmise tuju tuli tema pääle. Ta laakis enesele keele ja kurgu meelituseks kõige paremat anda. mis restoranis saadaval oli, ja maitses seda hää isuga. "vahest on see viimne kord!" tuli tale äkiline mõte. "Papaga näitav lugu tõesti halb olevat - seda pean ometi viimaks uskuma, ja siis - Jumalaga kallid veinid ja magusad suupisted!... Mu ihu ja hing kiaendavad Helene järele, ma olen lahutamatu paeltega tema külge seotud. Temaga võiksin ka vaesuses elada, sest tema ei saaks iialgj kaeblema ja vahest õpiksin ka mina temast... aga ei, Benno, ole auus, ära peta ennast! Sa oleksid väga, väga õnnelik, aga sa ei õpiks midagi, nagu sa tänini midagi pole õppinud. Inimene ei või ennast teiseks luua... Ma saan sada rubla kuus - sellest peaksin korteri ja ülespidamise maksma, vahest ka veel vanemaid ja õde aitama. Ma peaksin muidugi kõrvalist tööd tegema, mõne rikkaks saanud lihuniku lastele tundisid andma või kilusoolaja raamatuid pidama... Mis sest siis oleks? Seda teevad tuhanded ja on rõõmsad päälegi. kuid tõsi on ka: nemad pole paremat näinud, pole paruniks kasvatatud! Miks ei kasvatata meid nõnda, et meie kõigi saatuselöökide vastu valmistatud oleksime? Miks on see terve elu nii segane, nii raske, rahuta ja arusaamata?" Kuna Benno neid mõtteid korutas, tõusis restorani ukse juures kära. Sääl kippus keegi sisse, keda kellnerid naerdes ja kurjustades tagasi tõrjusivad. "Laske mind läbi!" "Ei lase." "Kas te lurjused mind ei tunne? Minu nimi on von Hornburg!" Benno tundis sissekippujat. See oli uhke ja rikka mõisnikusoo võsu, kes oma vara ammugi ära pillanud ja seltskonnast välja heidetud oli. Nüüd elas ta kui õige kalakas kellegi langenud naesterahvaga koos, kerjas mõisnikkude ja kodanikkude käest kopikaid ja jõi neid ära. Ülemkellner kärkis tema pääle: "Pole meil siin seda sorti vonnisid vaja, kes kõik võlgu jäävad ja saksu kerjamisega tüütavad. välja! välja!!!" Paar tüsedat käeliigutust - ja von Hornburg lendasgi ukse taha. Benno tahtis äkilises vihas üles karata, kellneri kraest kinni võtta ja kärgatada: "Häbemata koer, kuda julged sa oma räpaseid käppu rüütlisugu mehe külge panna?" - aga ta jättis selle teo tegemata ja kehitas vaimus õlasid: "Mis kasu oleks minu vaheleastumisest? Ma teeksin enese naeruks, sest seda Hornburgi ei või ma ometi aidata. vahest olen ise varsti niisama kaugel... Ei aita midagi - ma pean oma tõrkuva südame lõhki käristama, oma noored õnneaimed maha matma ja targaks saama. Küll oleks elu ilus, kui ta mitte nii inetu poleks!" Benno mokad tuksusivad ja ta hääl värises natukese, kui ta arvet nõudis. Jootrahaks andis ta kõik, mis veel üle jäi - see oli tema viimne raha. Kellneri rõõmsat ehmatust ei pannud ta tähele. "Tarvis lõpetada," mõtles ta välja minnes. Ta ei valinud aga "lõpetamiseks" mitte kõige lähemat teed, vaid tarvitas rohkem kui tunni aega, enne kui ta venitades ja kõrvalisi radasid otsides selle maja ette jõudis, kuhu jalad teda muidu ikka kärmesti ja kergelt kandstvad. värava ees pidi ta veel seisatama, et tuksuvale südamele vaikimiseks aega anda. "Ma pean Jumalaga jätma." ümises ta viimaks järsult ja sammus kähku üle õue. Pohligite korterisse astudes leidis ta terve perekonna, Hugo maha arvatud, koos olevat. väike Selmagi oli kodu - koolis ei tahetud "röövmõrtsuka õde" sallida. Naesterahvaste silmad olivad punased ja Helenel oli Benno meelest hoopis võõras nägu. Isegi meister ei näidanud seekord oma sügavas ilmatarkuses küllalt troosti leidvat - tema mokad olivad vingus. "Mis siin on juhtunud?" küsis Benno, kui ta kõiki harjumata tõsidusega oli teretanud. "Kas Teie veel ei tea, et kaupmees Langberg tapetud on?" küsis Pohlig kurvalt vastu. "Mulle räägiti sellest ja eila õhtul lugesin ka "Revalische Zeitungist"... Oli see õnnetu Teie sugulane, et tema surmast nii suurt osa võtate?" "Seda mitte, aga kas Teie ei kuulnud, kes Langbergi mõrtsukas peab olema?" "Kuulsin ka - keegi tema teenijatest." "See teenija on ju minu poeg!" hüüdis Pohlig valusalt. Benno meelest oli, kui oleks keegi temale mürtsu vastu rindu andnud, kui oleks ta kurjategijate pesasse sattunud ja peaks siit ilma tagasi vaatamata põgenema. Ta pilk langes Helene pääle - ja Benno jäi paigale. "Missugune õnnetus!" tahtis ta hüüda, aga hääl muutus pool lämmatatud pominaks. "Jah, õnnetus - mitte süü!" ütles Helene kindlalt. "Meie Hugol et ole selle kuriteoga mingit tegemist." Esimest korda nende tutvuse ajal paistis Benno silmist osake umbusaldust Helene sõnade kohta. Noor parun oli ju selle seltskonna liige, kelle kõrgest kombelisest seisupaigast vaadates iga alamat sugu inimene - kui mitte otse kurjategija, siis ometi kurja himu vastu nõrk peab olema. Kui juba sarnast inimest süüdistatakse, siis peab temal enam ehk vähem ikka süüd olema. Kus suitsu, sääl tuld. Politsei ja kohtud ei või ometi nii raskesti eksida... Benno ei rääkinud neid mõtteid muidugi mitte otsekohe välja, vaid ütles tagasihoidlikult: "Kes kord kohtute kätte langeb, sellel on raske peaseda." "Aidake meid, paruni herra!" palus emand pisarsilmil. "Teie üksi võite meid sest hirmsast hädaohust peasta." "Teil on suur võim," lisas Pohlig juurde. Luise ja Selma hakkasivad tasakesti nuuksuma. "Minul pole paraku mingit võimu," kahetses Benno. "Asi läheb muidugi raekohtu kätte, kus mina peaaegu kedagi ei tunne. Kuda võiksin mina kohtu tegevuse vahele astuda?" "Aga mu poeg on ilmasüüta, nii tõesti kui Jumal taevas elab!" karjatas õnnetu ema käsa risti pannes. Jälle ilmutasivad noore paruni silmad umbusaldust, mida Helene üksi tähele pani. Neiu surus oma peenikesed huuled kokku ja läks näost veel veidi kahvatumaks. "Paruni herral on täiesti õigus," ütles ta siis rahuliselt ja kuivalt. "Tema ei või ju teada, kas Hugol süüd on või mitte - ta tunneb teda vaevalt. Ja kuigi ta Hugod tunneks ja tema ilmasüütuse sisse usuks - mis peaks ta siis tegema? Ta ei või ometi vangihoonesse tungida ja minu venda soldatite käest vägivaldselt ära kiskuda." Benno oli Helene hääle üle esmalt kohkunud, kuid siis tundis ta rahustust, kinkis neiule tänuliku pilgu ja ütles kergitatult: "Teil on täiesti õigus, preili Helene. Teie räägite kui mõistlik mees. Meie peame ootama, mis kohus teeb... Mina võin ainult nii palju aidata, et osava advokadi muretsen, kes asja juba uurimise ajaks oma kätte võtab." Meister ja emand surusivad kuuma tänu avaldades suurtsugu häätegija kätt. Luise ja Selma vaatastvad jumaldava auukartusega tema poole üles. Helene, kelle tänu Benno kõige rohkem ihaldas, jäi vait. "Kas ta pole jumalik!" sosistas Luise tänutundmusest õhetaval palel vanemale õele kõrva sisse. Helene ei lausunud sõna. Elava sõnavahetuse ajal ei pannud keegi tähele, kuda eestoas uks lahti läks ja Jostson sisse astus. Ta kuulas tänuavaldusi ja teretas alles, kui torm vaikinud oli. "Ah, Teie!" ütles Pohlig pääliskaudse lahkusega. "See on ilus, et tuttavaid ka õnnetuses vaatama tulete." "Millal siis veel, kui mitte õnnetuses?" vastas Jostson tõsiselt. "Teate vist juba kõik?" "Tean küll." "vaene Langberg!" ohkas Pohlig. "Ta oli Teie onu ja sellepärast olete ka Teie kaastundmuse vääriline... Mis kasu tõi temale kõik see väsimata püüdmine ja kokkuhoidmine? Nüüd on kõik läinud - ja veel see hirmus ots! Ja minu poeg peab tema mõrtsukas olema!" "Mu vaene, vaene Hugo!" nuuksus emand. "Teie, Jostson, olete muidugi suure kahju saanud," kõneles Pohlig edasi, "aga ärge meid sellepärast vihake. Minu poeg on ilmasüüta ja meie õnnetus on suurem kui Teie oma. Aga mida suurem häda, seda lähemal Jumala abi. Tema ise on meile selle kallimeelse noorherra abiks saatnud. Paruni herra lubab meid armulikult toetada ja osava advokadi võtta. Nüüd peame ootama ja lootma." "Ei, meie peame võitlema!" ütles Jostson kindlal toonil. Tema sõnadel ei olnud suurt mõju päältkuulajate enamuse pääle. Benno kortsutas kulmu ja Luise kräsutas mokki haledaks naeratuseks. Helene kahvatanud paledesse asus karv, ta silmad läikisivad, ta pilk viibis usaldavalt Jostsoni pääl, kellest kõik teised endid ära. jälle noore paruni poole pöörasivad. Nad olivad õnnelikud kui lapsed arvamises, et vägev käsi neid oma kaitse alla võtnud. Kaitsja ise ei olnud osaga, mida ta selles asjas mängima pidi, mitte väga rahul. Ta jäi sõnakehvaks ja tegi varsti minekut. Tänust üle voolates läksivad kõik teda kuni kotta saatma, ainult Helene jäi Jostsoniga tuppa. "Ma nägin paruni näos suremise märkisid," ütled Jostson poolvaljusti. "Kuda - suremise märkisid?" kordas Helene kohmetult. "Jah. Mitte ainult inimesed ja loomad ei sure, vaid ka tundmused. Iseäranis on hale vaadata, kuda kauaaegne sõprus sureb. See noorherra ei näita siin vist enam nägu... ärge aga minu tühja mõtte pärast ehmatage." "Ma ei ehmata mitte," kostis Helene rahuliselt, "ma panen ainult Teie, kui meesterahva kohta imeks, et Teil nii terav pilk on. Ka mina nägin neid suremise märkisid." "Kas Teil siis kahju polegi?" "Kahju?" ütles Helene venitades ja mõtlevalt. "Ma usun küll, ei mul kahju saab olema, kuid praegu pole mul mahti selle pääle mõelda... Parun oli lõbusa seltsilise eeskuju, ikka elav, viisakas ja vaimurikas. Ma ei pidanud teda mitte üleliiga targaks, aga kui ta meile nüüd selja pöörab, siis näitab ta sellega, et tal väga palju mõistust on. Ta peab enese ja oma vanemate auusat nime kaitsma... Aga Teie - kas Teie siis mitte ei häbene… kurjategija perekonnaga tutvust pidada?" "Keda peaksin mina häbenema? Mind ei tunne ju siin linnas keegi ja nahk on mul kaunis paksuks loodud. Kõige päält aga ei usu ma, et Teie vennal süüd on - veel rohkem: ma arvan teadvat, et ta ilmasüüta on." "Teie teate seda!" hüüdis Helene ja hakkas, ilma et ta ise seda oleks märganud, Jostsoni käevarrest kõvasti kinni. Ameriklane sundis ennast külmaverelisele vastusele: "vaadake, preili Helene, teadmine võib isiklik ja üleüldine olla. Minu teadmine on esiotsa isiklik. Kui ma seda teiste ees tõendada ei või, siis aitab see meid vähe. Kohus nimetaks minu teadmist lihtsalt - arvamiseks ja arvamiste pääle ei tohi õiglane kohus oma otsust rajada... Siisgi ärge uskuge mitte, et ma, Teie troostiks tühje sõnu teen, Teid ainult julgustada tahan. Mul on siht silma ees, mis meid varemalt või hiljemalt ometi valgusele peab viima. Rohkem et või ma seekord ilmutada." Helene liigärevus oli noorepõlve sõbra rahustavate sõnade juures pisarateks sulanud. Nüüd kuivatas ta silmi ja ütles pehmelt: "Ma ei küsigi rohkem. Ma usun pimedalt, et Teie meile valgust toote, sest Teie ei tagane iialgi ette võetud asjast. Teie olete niisama hää, hakkaja ja - kangekaelne kui ennegi." "Minu kangekaelsus oligi see, mis meie sõprust rikkus," tähendas Jostson mures. "Säältsamast võib ka jälle parandus tulla," vastas Helene maha vaadates. Teised tulivad tagasi ja Jostson hakkas minekut tegema. "Kui õieti mäletan, siis pidite Teie täna ära reisima," tuletas Pohlig meelde. "Ootamata juhtumine sunnib mind veel mõneks päevaks siia jääma," seletas Jostson. "Muu seas pean ju ka vaatama, mis onu varandusest saab." "Muidugi... Meile on Teie onu paraku väga halva päranduse järele jätnud. Mis teha? Õnnega et maksa vaielda... Eks ole aga kuldne inimene, see meie noor parun? Tema ei tunne uhkust ega vahet vaese ja rikka vahel. võtke, noormees, temast eesmärku ja katsuge tutvust alal hoida - vahest võib tema ka Teid elus aidata." "Küllap katsun," tõotas Jostson. Ta soovis kõigile hääd päeva ja läks.
9. Suurte linnade politsei ei eksi peaaegu iialgi teadmises, missugustest kohtadest Martin Timmi sarnaseid isikuid kadumise korral kõige päält otsida tuleb. Need kohad on joomakoopad ja need tuhat korda maa põhja vannutud ja siisgi sallitud lõbupaigad, kus naesterahvas kõik kaotab, mis teda naesterahvaks teeb, ja küpsev mehesugu oma hinge viimsest nooruse õilmetolmust puhastab, et ennast elule ette roojastada. Rikkumata noored mehed ja vilunud kurjategijad puutuvad siin igal õhtul ligemalt kokku, kui mujal iganes. Nagu Birjusini saadikud teatasivad, oli Timm kõik need armsad kohad, millede arvu järele meie linn mitte väike ei ole, kahe öö ja päeva jooksul läbi läinud, paaril kohal sajarublaseid vahetanud ja igal pool raha pööraselt raisanud. Sest lõbupaigast, kus teda kõige hiljemalt oli nähtud, oli ta hooplevate sõnadega: "Teie närukaelad arvate, et mul rohkem raha polegi?" - ära läinud ja sest saadik olivad tema jäljed kadunud. Birjusin ise juhatas Timmi vanemate elukorteri läbiotsimist. Isa ja ema ei avaldanud politsei ilmumisel suurt valu ega ehmatust - näitas, kui ei tuldaks neid sarnase asjaga mitte esimest korda tülitama. Birjusin ei seletanud neile otsekohe läbiotsimise otstarbet ja nende südametunnistus pidi seekord vist koormamata olema, sest nad vaatasivad tuima osavõtmatusega päält, kuda kambris ja kuuris kõik kraamid läbi puistati. Otsijate saak ei olnud suur ja Birjusin üksi laskis midagi kui salarõõmu märgata, kui ta lauasahtlist saksakeelse katekismuse välja tõmbas, mille teisest lehest pool puudus. "Kelle raamat see on?" küsis pristav Timmi vanematelt. "või meie neid raamatuid tunneme - see on poja asi, tema on koolitatud," vastas isa Timm, kes väikses vabrikus kojamehena teenis. "See on saksakeelne katekismus - kas teie pojal niisugust on?" päris Birjusin edasi. "Ei vist ole. Tema müüs kõik oma raamatud ära nii pea kui koolist välja peasis." "Ta pidi ju sügisel leeri minema ja lubas peremehe käest raamatuid võtta," tuletas ema meelde. "Missuguse peremehe käest?" küsis Birjusin. "Mitu tal siis neid õige on? Eks Te tea, et ta nahakaupleja Rettigi juures teenib." Kastist, kus Martin oma pesu hoidis - tema pesu oli vanemate omast palju peenem -, leiti särk, mille käikseotsad kuivanud verega määritud olivad. Seda nähes vahetasivad vanad Timmid kahtlase pilgu ja isa pööras näo pahaselt ära. "On see teie poja särk?" küsis Birjusin. "Ei mina tea," kostis ema kähku. "Ära lora tühja," noomis Birjusin viisakust unustades. "Ega sa ometi pesunaest ei pea." "Ma pesen küll ise, aga särk pole minu tehtud." Isa Timm lõi ägedalt käega: "Ei maksa jännata, vanamoor. Kelle muu see särginäru ikka võib olla? On poiss jälle midagi ära teinud, siis võtku oma naha pääle. Meie temalt ometi krossi ei saa ja muidu ei taha ma tühja tüli näha." "See on mõistlik jutt," kiitis pristav. "Kas tead, kus poeg ülemineval ööl oli?" "Kust mina seda tean? Ega ma temale vahiks juurde pandud ole." vana Timm rääkis puhast tõtt. Ta polnud oma pojale iialgi vahiks olnud, et ka mitte tema varasemate sammude üle valvanud. "Kus ta ikka mujal kui kodu oli?" tähendas ema murelikult. "Millal ta koju tuli?" "Kes teda teab? Ta tuleb ja läheb, kuda süda soovib... Eila hommikul oli ta küll kodu, kuid sest saadik on ta kadunud kui tina tuhka." Asjata otsisivad Birjusin ja tema mehed võtit, mis Langbergi õuevärava võtmega kudagi viisi ühte oleks läinud. Kui otsimine videviku ajal lõpetatud oli, võttis Birjusin kahtlase särgi ja katekismuse kaasa ja jättis kaks tumedat, nõnda ütelda kujuta, nägemata ja kuulmata isikut, nagu neid hääl politseil ikka käepärast peab olema, maja lähikonda valvama, et kohe teada saada, kui Martin Timm koju peaks tulema. Ise läks ta politseivalitsusesse, kus hoolsal võrdlemisel ilmsiks tuli, et Langbergi kambrist leitud lehetükk sõnade ja kärisemise koha poolest Timmi katekismuses oleva lehepoolega karva päält kokku sündis. Raamat ja leht lisati tekkiva akti juurde. vaheajal oli ka telegrahv Tallinna ja Peterburi vahel nobedasti töötanud ja päälinna salapolitsei poolt tähtsa sõnumi toonud, et keegi isand, kes välimiste märkide poolest tüll kaupmees Rettig võis olla, mitmes pangas nimeta väärtpaberid ära vahetanud, millede numbrid Langbergi nimekirjaga ühte läksivad. Niisama kuuldi, et Rettig Peterburi nahakauplejate juures vanu võlgasid ära tasunud ja värsket kaupa rohkel mõõdul ostnud. Hilisel õhtul tõi üks neist meestest, keda Birjusin Timmide elukoha lähikonda valvama jätnud, pristavile teate, et "hiir peaaegu lõksus" olla. "Mina ootasin asjata, kuni pime kätte tuli," jutustas mees oma nähtusi "Siis sõitis kahehobuse voorimees, kellel kaks meestevhvast ja kaks naesterahvast pääl oli, teatud maja ette. Kõik sõitjad olivad purjus ja naersivad ja kriiskasivad läbisegamini. Üks hüppas troskalt maha ja käskis teisi oodata. Ma tundsin häälest Martin Timmi ära ja hiilisin nii, et seda keegi tähele ei pannud, tema järel õueväravast sisse. Ta ei astunud aga mitte vanemate elutuppa, vaid tegi tagaõues poollagunenud kuuri räästa all tegemist. Natukese aja pärast tuli ta säält välja ja läks, ka seekord ilma majasse astumata, uulitsale tagasi. Ma kuulsin, kuda ta voorimeest N.-le (mees nimetas linnast mõne versta kaugusel olevat trahterit) sõita käskis. Mina läkitasin seltsimehe nende kannule. Ise hakkasin räästaalusit, kus Timm oli seisnud, läbi otsima ja leidsin pikema kobamise järele seina ja katuse vahele tehtud pesast selle pakikese." Salakuulaja tõmbas taskust määrinud nartsu, mille sisse midagi mässitud oli, ja andis selle pristavi kätte, kes nartsu seest ühe sajarublase paberiraha, ja terve lasu kokku pandud kupongi poognaid laua pääle puistas. Oma hää mälestusega märkas Birjusin kohe, et mitmete kupongide numbrid needsamad olivad, mida ta Langbergi väärt paberite nimekirjast meeles oli pidanud. "Timm on auusasti jaotanud," ümises Birjusin enese ette. "Paberid peremehele, kupongid sulasele... Kas ise revideerisid nartsu sisekonda, enne kui siia tulid?" küsis ta valjusti. Salakuulaja kelminägu ilmutas täit ilmasüütust, kuna ta rahuliselt vastas: "Ma tõin pakikese siia, nagu ma ta räästa alt leidsin. Nartsu pole ma lahti võtnud." "See on veidi imelik," ütles Birjustn silma pilgutades. "Hartknochi panga teenijad räägivad, et Langberg säält päeval enne surma pääle kahetuhande rubla, kõik sajarublastes paberirahades, ära toonud. Kuhu peaks kõik see raha jäänud olema?" "Seda ei või mina teada... vist on Timm juba nii palju läbi löönud." "Kahe päevaga? Raske uskuda, ehk küll prassimine, tüdrukud ja lustisõidud mitte odavad asjad pole... Noh, ükspuhas - sa oled hästi tööd teinud ja hää palga vääriline. Ma annan sulle paar linnavahti kaasa. võtke voorimehed ja kihutage tuhatnelja N.-le. Hoidke endid varjul, aga ärge Timmi silmast kaotage, kuni mina ise järele jõuan." Salakuulaja pühkis kui tuul minema. Birjusin otsis Jostsoni üles, kes teda võõrastemajas ootas. "Eks me ole mõlemad viksid poisid?" ütles Birjusin sisse astudes. "On sinu kuulus Amerika politsei iial sarnast imet teinud, et suure kuriteo üle kohe päeva jooksul päevaselgus kätte saadakse? Süütunnistusi on meil rohkem kui vaja ja kurjategija juba lõksus, ilma et ta ise seda aimaks. Oled sa minuga rahul?" "Sinul on rohkem mõistust kui minul õnne," naeratas Jostson. Kui Birjusin pärastlõunased juhtumised lühidalt ära oli jutustanud, ütles Jostson: "Mina ajasin vaheajal meie teist pääsihti taga. Otsisin Langbergi selli ja teise õpipoisi üles. Mõlemad tõendavad, et Timm päeval enne kuritööd mitu korda Langbergi poes noore Pohligiga juttu ajamas käinud ja sel kohal tegemist teinud, kus Soomemaalt saadud pussnoad seisivad. Õpipoiss mäletab ka näinud olevat, kuda Timm nuge katsus. Õhtul on Timm ja Pohlig üheskoos poest välja läinud. Need ilmutused ei ole mitte ilma väärtuseta, kuid selle õnnetu ninarätiku pärast võib Pohligi pääle ikka veel kahtlus jääda, et ta kuriteost kudagi viisi osa on võtnud. Kõige parem oleks, kui Timmi enese suust tõtt kuuleksime." "Selleks on lootust," sõnas Birjusin. "Süütunnistused on otse purustavad - vahest märkab poiss sedamaid, et salgamine ei aita. Hakkab ta siisgi kometit mängima, siis võime teda pisut lollitada." Birjusin tegi isemoodi näo, mida ainult vilunud politseimehed teha oskavad ja mis Jostsonile ei meeldinud. "Ma tahaksin selle inimesega kord nelja silma all kõneleda," ütles ta mõtlevalt. "Küll ma toimetan, et herra Timm sind armulikult jutule võtab," naeris pristav. "Aga nüüd peame ruttama. Tegevuse plaani jõuame pikal teel küllalt läbi mõtelda." N. trahter oli sel ööl inimestest peaaegu tühi. Aastaaeg oli alles sügisepoolne, kuna harilikud väljasõidud esimese lumega algavad. Maakoha pääl lasus pühalik öörahu ja see puhas, neitsilik metsalõhn, mis linna lõbuküttisid imelikul viisil ikka märatsema meelitab. Täna heitsivad ainult kaks, kolm aknat tumeda lambivalguse jugasid uinuva metsa pimedusesse ja ühest ainsast kõrvalisest kambrist kuuldus veel joobnud häälitsemist, naeru ja kõlinat. Sääl logelesivad Martin Timm ja tema seltsilised pudelite ja klaasidega raskesti koormatud laua ümber. Joomiseks polnud vist enam kellegil suurt himu, aga nad jõivad siisgi, et oma roidunud elujõudu otsekui astlaga erutada. Silmanähtavalt oli Timm oma pääd ja kõhtu kõige rohkemalt väsitanud. Tema silmad kippusivad kinni, kuna teine meesterahvas ikka veel rasket ja rasvast nalja heitis, mis naesterahvaid hirnuma pani. Üks viimastest, noor, kena, kollase lakaga ja väga kasimata suuga tüdruk, tüdines naljatamisest viimaks ära ja hakkas Timmi kaelustama, ennast kui kass tema põlvedele libistades ja mahedasti näogudes: "Oh sa mu pisi tibukene, mu musta pääga musutrullike! Ma armastan sind koledal kombel... Kas mäletad veel, et mulle homme sõrmuse ja prossi kinkida lubasid? Anna parem raha nüüd kohe kätte, ma ostan ise." Timm raputas ilusa tüdruku oma põlvedelt maha, andis tale ka veel rusikaga kuklasse ja torises lällitaval keelel: "Sina lagunenud, oled sa mind veel vähe koorinud? Ma ei taha sind nähagi ja mõtlesin praegu hoopis teise tüdruku pääle. vaat’ kui ma selle kätte saaksin, siis müüksin enese tema meelehääks ihu ja hingega ära." Pahandatud neiu ütles täie suuga kurja ja hakkas sõimama. "Suu koomale!" kärgatas Timm ja virutas rusikaga laua pihta, et pudelid tantsima hakkasivad. Ma olen juhm, et sinusugustega oma raha läbi löön, mis kerge vaevaga kätte saadud pole. Rumal siga olen ma, muud midagi... Kas juua veel on? Lakkuge, lapsed, ja jätke mind rahule, ma tahan magada." Ta tabas lähema pudeli pihku ja rüüpas mehiselt. Siis laskis ta oma raske pää laua pääle vajuda ja jäi norskama. Pisut hiljemalt kutsus trahteri teenija Timmi seltsilised tasakesti välja, üteldes, et keegi neid oodata. Nad läksivad ja ei tulnud enam tagasi. Nende asemel astus Jostson tuppa. Tasahiljukesti istus ta Timmi kõrva ja pani käe tema õla pääle. Uinuja ei ärganud ja Jostson pidi teda tugevasti raputama, enne kui ta pää urisedes üles tõstis. Tal näitas himu olevat, rahurikkujat vastutusele võtta, aga võõrast nägu nähes ajas ta silmad laiali ja küsis imestades: "Kes sa oled?" "vana tuttav," oli lahke vastus. "Sinu nägu olen ma näinud," pomises Timm, "aga pagan võtku mind, kui ma mäletan, kus ja millal see oli." "Küllap tuletad meelde, kui kauemini juttu ajame." "Ükspuhas - vahest olen sind unes näinud. Mu pää on segane... Kuhu mu selts kadus?" "Need läksivad metsa päid lahutama." ,,Ja minu jätsivad siia üksipäini tukkuma - küll ma neile näitan! Lipaku pääle. küllap mina seltsi leian. Kui sa tubli poiss oled, siis tõmba nahk minu kulu pääle täis ja püüa selle eest mu tuju parandada. Pärast sõidame üheskoos linna. Ma tahan ka kord jälle oma voodis magada. See igavene lakkumine ajab mulle tüdimuse pääle, aga rahu ma ei saa - ei tea, mis kuri vaim mind taga kihutab... Joogem, poisid, kuna veel juua on." Timm kallas enesele ja kutsumata võõrale sisse ja tühendas ise mõned klaasid järgemööda, ilma et ta sõna oleks lausunud. Kui ta klaasi tõstis, tulivad mõned sügavad kriimud tema parema käe selja pääl selgesti nähtavale. Jostson silmitses niisama vaikselt seltsimehe noort nägu, mida teravad jooned, tohletanud karv, ja sinised võrud silmade ümber ülearu vanaks ja karedaks tegivad. Jostson tundis midagi kui haledust oma südames ärkavat. Tema ees istus kurjategija, kes maailma seaduste järele õiguse, inimeste keskel elada, kaotanud oli, kelle vabad silmapilgud loetud olivad, keda püüdjate kõvad käed, raudahelad ja vaevaline surma vastu vaakumine Siberi kaevandustes ootasivad. Oli see inimene sündinud kurjategija või olivad kasvatus ja seltskond teda selleks teinud? Kui palju oli temal enesel süüd? Kas see näidatud julgus, kavalus ja visadus poleks mitte paremat vilja kannud, oleks hoolas käsi seda õigesse rööpasse juhtinud? Missugused mõtted liikusivad praegu selle kõva otsaesise taga? Ameriklase uuriv pilk tegi Timmi rahutuks. Ta nihkus istmel edasi ja tagasi, uni oli temast kui käega ära võetud. "Mis sa kurat vahid mu otsa?" karjus ta korraga ja vaatas ise kõrvale. "Teeb see sulle vaeva?" ütles Jostson tasaselt. "Sa oled muidu kange poiss, kes midagi ei karda. Sinu viimne temp..." "Mis temp?" "Jää rahule, Timm! Minu ees ei pruugi sa kometit mängida. See pisuke külaskäik vana toi juures oli meistritöö." Nähtav värin raputas Timmi keha. "Ma tean kõik, aga ära selle pärast ehmata," vaigistas Jostson. "Meie oleme ju vanad tuttavad, kuigi sa minu nime ei mäleta... vaata aga, et see koeranahk Rettig sind ei peta! See oli rumal, et sa kõik paberid tema kätte andsid. Tema tuleb Peterburist kui rikas mees tagasi, kuna sina oma sularaha natukesest mõne päevaga lahti saad. Sina pead paremat palka nõudma, sest sa olid mees ja võtsid kõik raskused enese pääle. Sa muretsesid värava võtme, õlitasid lukku, ronisid kui orav siledat seina mööda üles, kangutasid akna haagid Langbergi poest varastatud noaga lahti, proovisid vanamehe kallal esmalt kaalu pommi ja nuga ja kägistasid ta viimaks paljate kätega ära, kus juures ise veristada said. Ma annan sulle hää nõuu kindaid kanda, sest kriimud paistavad liig selgesti silma"... Timm tõmbas hoopis ootamata viisil midagi taskust ja tahtis kõnelejale pähe lüüa, aga see jõudis tema kätest kinni haarata ja hoidis neid kui tangide vahel. "Mis nalja sa teed?" ütles Jostaon otsekui imestades. "Sarnane temp võib sõprust rikkuda. Sa tahtsid mind vist noaga pista, tabasid aga kogemata võtme pihku... Aga eks see olegi Langbergi õuevärava võti? Sa oled ettevaatamata, et seda riista enese kaasas kannad." "Oled sina kurat ise?" kähistas Timm hambaid kokku pigistades. "Ei ole," naeratas Jostson. "Lase mu käed lahti!" "Pärast hakkad aga jälle möllama?" "Ei hakka... ma näen, et sa minust kangem oled." "vaat’ see on mõistlikult räägitud. Pista siis võti jälle tasku, joome veel ja vestame magusat juttu." Jostson laskis seltsimehe käed lahti ja Timm peitis võtme oma põue. Mõlemad rüüpasivad lonksu viina, kus juures Timm, kelle käsi kangest jõuu pingutamisest või äkilisest hirmust veel värises, poole klaasi maha loksutas. viin näitas teda veidi rahustavat. "Kust sa seda tead. mis sa mulle praegu rääkisid?" küsis ta poolvaljusti. "Ükspuhas, kust ma tean," vastas Jostson. "Kui Rettig purjus pääga lobisenud on, siis hoidku oma nahka!" ähvardas Timm. "Tuleb asi välja, siis ma temale ka armu ei anna." "Tema ei olegi armu vääriline," kinnitas Jostson sõbralikult. "Aga ma ei saa aru, miks sa oma vanale sõbrale, kes päälegi Luise Pohligi vend on, seda vingerpussi tegid, et tema ninarätiku varastasid ja teatud kohale verega määritult maha jätsid?" Jälle ajas Timm silmad pärani lahti. Tema alumine lõug värises kramplikult, nii et ta kohe vastata ei saanud. Seekord toibus ta kaunis ruttu kohmetusest - see seltsimees ei teinud temaga ju mitte enam esimest imet. "Kes käskis mind äritada?" ütles ta pool nukralt. "Luise on tore tüdruk, aga miks ta mind ei salli?" "võib olla, et sa eksid," trööstis Jostson. "Naesterahvad on tihti arusaamata ja näitavad nägu, mis nende mõtetega kokku ei käi." "Arvad sa?" Timmi hääl kõlas teiselt, kui ameriklane seda muidu oli kuulnud. Kartlik küsimine ja hääle äkiline pehmus lasksivad aimata, et selle kiskjaks saanud ja hukatusele pühendatud kurjategija sees ikka veel inimese hing elas "Ületunaeila õhtul juhtusin Luisega uulitsal kokku," kõneles Timm kõvema häälega edasi. "Mina olin vintis ja tahtsin teda kallistada, aga tema sülitas mulle vastu silmi... Siis ei mõtelnud ma selle pääle, et auus tüdruk ennast uulitsal kaelustada ei lase, ja vandusin kätte-maksmist." "Ja varastasid järgmisel päeval Hugo taskust ninarätiku?" "Jah - see oli minust rumalus. Hugo on muidu hää poiss, aga tal on mõned uhkuse kriuked sees, mida mina ei salli. Tunaeila õhtul ajas ta mu otsekohe uksest välja, nagu oleksin mina mõni kaabakas... Mitu korda on ta mind nii kangesti vihastanud, et ma tema kõri tallale pidin kippuma, aga üks imelik asi tõmbas mind ikka tema poole tagasi. Ma tahtsin temale ja tema omastele vingerpussi teha, aga seda ma ei soovi, et ta Siberisse läheks. Ta ollagi juba trellide taga... hahaha!" - Timm naeris pilkavalt. - "Politseid ja kohtuid on kerge ninapidi vedada. Nii lollid on nad küll, et ilmasüüta inimese sunnitööle saadaksivad... Kuule, kui sa auus mees oled, siis aita nõuu pidada, kuda Hugod peasta võiks. Kõige rohkem on mul Luise pärast kahju. Ühe tema lahke pilgu eest läheksin ise hää meelega Siberisse." Timm jäi vait ja mattis sügavasti ohates pää käte vahele. Mõned minutid vältas toas täieline vaikus. Korraga ajas Timm pää jälle püsti, vahtis seltsilisele otsekohe silmade sisse, pani temale rusika nina alla ja kiristas: "Kui sa mind tüssad, siis hoia ennast! Martin Timm ei lase ennast nuhtlemata narrida... Pagan võtku minu joobnud pää! Nüüd pole ma enam purjus ja tuletan meelde... Kas sina mitte seesama kelm ei ole, kes vana toiga lauas istus, kui mina esimest korda aknast sisse vahtisin?" "Mina olin see kelm," vastas Jostson kuivalt. "Sel korral tegid sina minule kolli, nüüd kollitan mina sind. vaata!" Ta näitas näpuga akna poole, mille mustava ruudu tagant inimese nägu ja linnavahi müts paistsivad. Timm värises kõigest kehast, tema hambad lõgisesivad kuuldavalt, tuid siisgi leidis ta eneses nii palju tahtmisejõudu, et välgu kiirusega üles kargas ja ukse poole tormas. vaevalt sai ta selle lahti tõugata, kui tugevad käevarred teda kaissu võtsivad. Mõne silmapilguga olivad mõrtsuka käed kõvasti selja taha nööritud. "Ma kuulsin kõik," ütles Birjusin temale sõbralikult. "Sa võid julgesti loota, et sinu sõber Hugo Siberisse ei lähe. viks poiss, et teda peasta aitasid. Sinu enese lugu on paha - ei aita vist muu abi, kui tunnista kohtuherradele kõik niisama puhtalt, nagu siin praegu tunnistasid." Timm kiristas sõna lausumata hambaid. Kui teda ära viidi, heitis ta Jostsoni pääle vihast leekiva pilgu ja sülitas tema poole. "Oleks see julge, hakkaja inimene teistes oludes sündinud ja üles kasvanud, siis oleksime temast vahest nõnda nimetatud vägevaid tegusid kuulda saanud," tähendas Jostson pool nukralt. "Tema sees elab tõesti, nagu Hugo Pohlig kord ütles, osake muistsete sõjakangelaste hingest." Birjusini näo üle libises tegelise politseiniku kahtlev naeratus: "Sina räägid kui mõtleja, aga meie, seltsliku elu korrapidajad, ei vaata mitte inimeste hinge, vaid nende tegude pääle." Et mitte paha kahtlust äratada, nagu kirjutaksime meie ühte neist kriminal-jutustustest, mida kõige maailma ajakirjandus päälehes hurjutab ja lõbulisas hää meelega sallib, siis tähendame selle ajaloolise kohtuasja kaugemad pööred aktide järele nii lühidalt kui võimalik üles. Martin Timm katsus, kui teda kuulamise alla võeti, oma süüd esiotsa salata ja N. trahteris räägitud sõnu joobnud jampsimiseks seletada, aga kui ta nägi, et tema saabaste tallad Langbergi maja õuest ja kambrist leitud jälgedega karva päält kokku läksivad, kui temale kõik teised süü tunnistused ette olivad pandud, siis palus ta lonksu viina, jõi ja tunnistas kõik üles, juurde lisades, et kaupmehed Rettig ja valker teda kuriteole ässitanud ja röövitud väärtpaberid eneste kätte võtnud. Ta tõendas ka, et Hugo Pohlig täiesti ilmasüüta olla ja et ta Hugo ninarätiku viha pärast kuriteo paigale maha jätnud. Selle pääle lasti noor Pohlig vangist lahti, kuna tema asemel Rettig ja valker kui kuriteo osalised kinni võeti. Nad ei teadnud Timmi tunnistusest veel midagi ja astusivad jõukate, lugupeetud kaupmeeste rasvase iseteadvusega asja uurivate ametnikkude ette, keda nad kui avaliku elu tegelased ja mitme klubi liikmed isiklikult tundsivad. Kui Rettigilt küsiti, kuhu tema õpipoiss Martin Timm jäänud, vastas ta kõrgilt: "Mul pole iialgi viisiks olnud oma teenijate eraelu järele valvata. Timm on lahtise pääga poiss, veidi kergemeelne ja hooletu, aga see pole vist muud kui halva kasvatuse tagajärg. Ma loodan julgesti, et ta meelt parandab. vanemate hooletuse pärast pole ta siiamaani leeris käinud, aga nüüd hakkab ta ennast selle vastu valmistama ja võttis neljapäeva õhtul minu käest katekismuse. Sest saadik pole ma teda silmaga näinud." Esiotsa salgas Rettig, et ta Peterburis käinud, võttis aga oma sõna tagasi, kui temale auusaid ärimehi nimetati, kes teda päälinnas oma silmaga näinud, ja tunnistas ka, et ta mõned väärtpaberid ära müünud ja kaupa ostnud. Küsimine, kust ta väärtpaberid võtnud, satutas teda kitsikusse. Ta nimetas ühte ja teist hallikat, ja kui need kõik valed leiti olevat, jäi ta viimaks selle juurde, et ta paberid oma sõbra valkeri käest vana võla eest saanud. Läbiotsimine Rettigi poes ja elukorteris ei toonud asja selgituseks muud päevavalgele. kui et Rettig korraga jõukaks meheks oli saanud, kuna valkeri juurest mõned hästi ära peidetud väärtpaberid leiti, millede numbrid Langbergi nimekirjas seisivad. valker ütles paberid Rettigi käest saanud olevat, kuna Timm temale täiesti võõras olla. Neid viimseid, üksteisele otsekoheselt vastu käivaid tunnistusi ei muutnud endised sõbrad kuni lõpuni. Tumedaks punktiks selle kohtuasja uurimisel jäivad Langbergi kirjas nimetatud parun Stern-Himmelshauseni vekslid. Tallinnas elava Stern-Himmelshauseni võlauskujatest tõendasivad paar meest, et nad paruni vekslid Langbergile ära müünud, aga vekslid jäivad kadunuks. Timm tunnistas, et ta neid polla näinud ja korratud läbiotsimine Langbergi elutoas ei toonud neist mingit jälge nähtavale - kui mitte vahest hunnikule ahju suust leitud paberituhka see jälg ei olnud. Oli vanamees õhtul enne surma - vahest pääle põrutavat kokkupõrkamist paruniga - vekslid ära põletanud? Seda võis ainult Langberg ise teada, aga see puhkas juba hauas. "Ta ütles sel samal õhtul, et ta uueks inimeseks saanud," pomises Jostson, kui Birjusin temale asjast jutustas. Enne uurimise lõppu kaotas valker vangihoones mõistuse. Timm ja Rettig. kes oma süüd viimse silmapilguni salgas, mõisteti mõlemad kõigi õiguste kaotamisega kümneks aastaks Siberisse sunnitööle. Nende kaugemast saatusest pole enam midagi kuuldud.
10. Neli päeva oli Hugo Pohlig ilmasüüta vangis olnud. Kui ta siis tervelt, aga hauku vajunud paledega ja kustunud silmadega, kui haigevoodist tõusnult omaste keskele tagasi jõudis, oli üleüldine liigutus suur ja Hugo nõrkes kallistuste koorma all peaaegu ära. Isegi vana Pohlig valas rõõmupisaraid. Kõigist vigadest hoolimata oli ta ikka hää pereisa olnud, kes oma lapsi hellasti armastaa ja nende poolt auustust leidis. "vaadake, lapsed," ütles ta õpetavalt, kui igapäevane rahu jalale seatud oli: "vaadake, kui kasulik suurte ja vägevate sõprus on ja püüdke nendega ikka ühendusesse jääda. Ma ei usu küll mitte, et meie Saksa kohtud ilmasüüta inimest hukka mõista võiksivad, kuid siisgi oleks Hugo vahest veel kaua pidanud kurja kahtlust ja viletsat vangipõlve kannatama, poleks mitte meie armas noor parun asja enese kätte võtnud. Tuhat tänu temale kaugelt, sest ise ei tule ta meie tänu vist nii pea otsima." "Seda arvan mina ka," tähendas Helene mõistatuslise karmusega. "Missugusest parunist teie räägite?" küsis Hugo. "Mitu meil neid siis õige on?" naeratas isa Pohlig veidi kahetsevalt. "Kui teie noore parun Stern-Himmelshauseni pääle mõtlete, siis ei saa mina aru, mis temal minu õnnetusega tegemist on," ütles Hugo imestades. "Tule Jumal appi - tema see ju oli, kes sind vangist peastis!" hüüdis meister. "Kes? Parun Benno?" "No muidugi." Hugo raputas tõsiselt pääd: "Sellest pole mina midagi kuulnud, küll aga ütles mulle pristav Birjusin, kui mind vangist lahti lasti, mina pidada herra Jostsoni tänama, et terve nahaga peasnud olen, sest tema üksi olla minu eest kõik teinud, mis ülepää võimalik oli." Nüüd oli imestamise lord meister Pohligi käes. "Jostson?" hüüdis ta uskumatult. "Mis hääd temasugune võis teha?... Tõsi küll, ta ütles enese mäekaevanduse omaniku olevat, aga kes tohib kõiki neid Amerika juttusid uskuda? Ta ei näidanud ka, kui viimati siin käis, meie õnnetusest palju hoolivat." "Ta ütles, meie pidada võitlema," tuletas Helene meelde, "aga seda ei pannud vist keegi tähele." "Mina panin seda väga hästi tähele," õiendas meister. "aga see oli minu meelest kaunis lapselik nõuu - mis sa võitled palja käega?... ütle tõtt, Hugo, kas sind keegi advokat vangikojas taga otsimas ei käinud?" "Ma pole sääl ühegi advokadi nägu näinud." "Hm! Imelik. Arusaamata..." pomises meister. Benno ja Jostsoni viimsest külaskäigust oli juba umbes nädal mööda läinud, ilma et kumbgi neist Pohligite juures nägu oleks näidanud. Kõige selle aja oli Helene tõsine, peaaegu nukker, ja isegi Hugo tagasitulek ei sünnitanud ses olekus kestvat muudatust. Luise ilmutas sagedasti kannatamatuse tujusid ja Selma kurtis, et kompvekkide tagavara otsas olla... Ühel päeval, enne lõunat, tuli Luise väljaskäigult kõige sügavama meeleärituse märkidega koju. "võid sa iganes aimata, mis mina praegu nägin?" ütles ta tasakesti nelja silma all Helenele. "Noh?" "Meie parun on kihlatud!" Luise jäi nende põrutavate sõnade järele peatama, nagu tahaks ta õele minestusesse langemiseks ja sellest toibumiseks aega anda. Nähes, et Helene kõikumata seisma jäi, kõneles Luise natuke rahulisemalt edasi: "Ma nägin teda suurkaupleja Stevardi tütrega, keda ma ta halbist titenäost väga hästi tunnen, käsi käe all kõndivat. Mõlemad olivad hääs tujus, kuid Benno oli siisgi tõsisem ja vahtis vahel kõrvale, kuna Stevardi tütar vahetpidamata itsitas ja vadistas. Minu arust oleks parun mind pidanud nägma, aga mõtle! - ta ei teretanud mitte... Mis see tähendab?" "Mis see muud võib tähendada, kui et parun naest võtab," naeratas Helene. "Ja seda ütled sina sarnasel toonil, kui oleksin ma sulle sääskede pirinast pajatanud!" pani Luise imeks. "Kuda ma seda siis pean ütlema?" "Sa räägid minuga kui väikese lapsega," nurises Luise. "Mõtle ikka, et ma seitseteistkümmend aastat vana ja koolist väljas olen. Sul on vist juba vanatüdruku vigurid sees, sa hoiad oma tundmused seitsme pitseri all ega tihka neist oma täiskasvanud õelegi sõna lausuda. Arvad sa, et mina kui pime ja kurt sugugi ei märka, kudas sa salamahti ohkad ja näost ära lõpped? või pead sa mind halvaks õeks, kes sinu kurvastusest osa ei võta? Enne olin ma sinu pääle küll kade, aga nüüd kahetsen sind. vaene Helene!" Luise ilmutas oma kahetsust sel viisil, et ta õe rinnale langes ja kibedasti nutma hakkas. "Sa oled hää laps," sosistas Helene, õe siidipehmeid juukseid silitades. "Sinu kaastundmus on aga palju ägedam kui minu valu. Ära lase oma kahetsust nii suureks minna, et see sulle enesele valu teeb, ja kõige päält - unusta ära, et kena parun meie hää tuttav on olnud, sest tema ei tule siia enam tagasi." Selle pääle hakkas Luise veel kangemalt nuuksuma. "Mis teil sääl on?" hüüdis ema köögist. "Meie leiname katki läinud mänguasju taga," vastas Helene, kuna Luise kähku silmi kuivatas. Natukese aja pärast tuli Hugo väljast ja tõi Jostsoni kaasa. "Mul oli õnn, et herra Jostsoniga uulitsal kokku juhtusin," seletas Hugo elavamalt ja rõõmsamalt, kui see muidu tema viis oli. "Tema tahtis meilt mööda minna, aga mina hakkasin vastu ja tirisin ta poolvägisi sisse. Nüüd võime temale ometi kord üheskoos tänu avaldada." vanemad avaldasivad siis ka tänu, ehk küll mitu kraadi jahedamalt, kui nad seda parunile olivad valmistanud. Luise pani tähele, et Helene silmad isemoodi soojalt särasivad ja tume puna tema palesid kattis, kui ta noorepõlve sõbrale kätt andis. Luise tegi suured silmad - tema vaimus tärkas korraga õige asjaseisu aimamine. "Eh sina kaval, kaval kelm!" sosistas ta õele kõrva ja hakkas ameriklast esimest korda terasemalt silmitsema. Selle uurimise teel jõudis kõrgema tütarlastekooli kasvandik otsusele, et Jostson jumaliku Bennoga võrreldes küll orangutang, muidu aga kaunis külgetõmbav ja silmade poolest koguni "huvitav" isik oli. Jostson ei tahtnud tänust kuuldagi. "Birjusin heitis nalja, kui ta mind Teie poja ainsaks peastjaks nimetas," ütles ta naeratades. "Mina ei teinud muud, kui et seda, mis mulle paaril korral kogemata silma ja kõrva puutus, politseile teada andsin ja teda sel viisil õigele teele juhtisin." Ta jutustas asjalugu lühidalt ja lõpetas sõnadega: "Nagu näete, on Birjusin ise oma kärme ja osava teoviisi pärast kõige suurema tänu vääriline, kuna minu terve osa selle kuriteo selgitamises paljas juhtumise asi on." "Teie olete liig alandlik," heitis Helene peaaegu pahaselt ja uuesti punastades vastu. "Teistele juhtub ka mõndagi, aga nad ei pane seda tähele, ei pea midagi meeles ega leia õiget sidet nähtuste ja nende tagajärje vahel üles." "Helenel on õigus," kiitis meister. "Kõik suured mehed on selle läbi suureks saanud, et nad juhtumisi õieti tarvitada mõistsivad. Inimese anded ei ole ju ka muud kui juhtumise asjad... Teie, herra Jostson, ei nõua vist mitte, et ma Teid suureks meheks peaksin tunnistama, aga Teist on juba midagi saanud ja võib veel rohkem saada. Seda imelikum on, et Teie ennast, nagu ma kuulen, ikka veel lihtlabaseks eestlaseks peate tunnistama." "Kelleks siis muidu?" imestas Jostson. "Teie keelest ei võiks keegi arvata, ei Teie mitte sündinud sakslane ei ole." "Aga mina ise ei või aru saada, miks ma ennast tervest elust valega peaksin läbi aitama?" Meister Pohlig punastas teadmata põhjuse pärast. "valest ei või juttugi olla, kui inimene ennast selle rahva liikmeks peab, kelle keeles ta mõtleb ja kõneleb," ütles ta maha vaadates. "Meil on siin linnas palju inimesi, kes Eesti vanematest sündinud, oma keele ja hariduse poolest aga sakslased on - ja täie õigusega. Nõnda nimetatud nooreestlaste ajalehed, kuhu mina vahel nalja pärast sisse vaatan, sõimavad neid inimest kadakasaksteks ja äraandjateks, aga nende sõimulehtede kirjutajad ei tea vist isegi, mis nad tahavad. Mis peab vaene kadakasaks siis tegema? Peab ta ennast kõigest, mis tal lapsest saadik armas ja harjunud oli, lahti ütlema, inimesesoo üleüldised idealid maha matma, maailmakeele asemel mõne kirjanduseta Soome murraku ainsale tarvitusele võtma, kõik sidemed haritud maailmaga katki kiskuma ja omale talurahva keskelt hoopis uut tutvuskonda otsima? Tule Jumal appi! Kas siis Teie ka meid... see on: meie Saksa seltskonda ja selle poole hoidjaid eestlasi hulka mõistab?" "Ei, sest see oleks üksikute inimeste hukkamõistmine terve rahva ajalooliste elutingimiste pärast," vastas Jostson tõsiselt. "Niisama vähe võin ma aga auusameelelist ajakirjanikku hukka mõista, kui ta, oma rahva mudasse sõtkutud iseteadvust tõsta püüdes, võitluse palavikus vastasele liiga teeb. Ja kui mõni vähem haritud eestlane kõiki saksu ja kadakasaksu lihtsalt maa põhja vannub, siis pole see sugugi ime - teda on vist küllalt äritatud... Mina ise pole palju parem kui kadakasaks, sest ma olen oma emakeele kaugel maal peaaegu ära unustanud ja mõtlen Saksa keeles, milles ma terve koolihariduse sain, kuid eestlaseks jään ma siisgi ja nõuan, et mind selle pärast keegi ei põlgaks. Paraku on aga sakslased ise parandamata teistepõlgajad, ehk nad küll aru peaksivad saama, et neil siin maal enam mingit tulevikku ei ole. Eestlaste käed on ju nüüd vabad ja oma tuntud visadusega jõuavad nad aastate jooksul vististi nii kaugele, et linnades üks maja teise järel, maal üls mõis teise järel nende kätte läheb. Praegu on koolide ja ametikohtade venestamine käsil. Koolidest tuleb uus Eesti põlv, kes Saksa haridusest midagi ei tea ja saksu et toeta, ühe vahe saab Eesti vanema ja noorema põlve vahel kibe vaen vältama, sest et vastastikune arusaamine puudub. See vaen ei lõpe enne, kui kõik vanad surnud ja nende ilmavaade unustatud on. Uued hariduslised mõjud teevad eestlastest uue rahva ja viimsel otsal näen ma ilmariigi ühist rahvamerd laenetavat, mis kõik sinnapoole kalduvad ojakesed oma rüppe kogub." "Teie näete kollisid," ütles Pohlig veidi aralt. "Mina ei usu, et saksad siit kaovad - vähemasti loodan ma, et Teie ettekuulutused minu ja mu laste eluajal täide ei lähe. Mina ei mõista neid uue aja inimesi. Nad ei leia sest kenast maailmast muud kui vigasid, nad on ikka täis muret ja viha, ahnust ja kadedust. Meie vanas Saksa seltskonnas oli mõnusam elada ja häid inimesi sündis siis vist rohkem. Sääl on näituseks meie parun Benno. Tema võiks meie pääle üle ala vaadata, meid kui võõra seisuse liikmeid võõrastada, aga ta leiab meist rneelehääd ja on meie truu sõber... võib küll olla, et ta Hugo asjas veel midagi teha ei jõudnud, aga ta on meile ka muidu hääd teinud. Ma tahtsin seda salata, aga nüüd ütlen otsekohe välja: kui ma paari nädala eest suures hädas olin, saatis parun mulle ilma ennast nimetamata sada rubla, ja kui mina sellest juttu tegin, ei tahtnud tema tänust ega tagasimaksust midagi kuulda. Seda oleks mõni eestlane vaevalt teinud." "Teie saite paari nädala eest postiga sada rubla?" küsis Jostson iseäralikus ärevuses. "Jah, ja olen raha auusasti ära tarvitanud." "Olete Teie sarnaseid saadetust viimsel ajal rohkem kui üks kord saanud?" "Üks ainuke kord - õnn ei ole ju paraku nii seltsiarmastaja kui õnnetus," ohkas Pohlig. "Ja Teie arvate, et noor parun Stern-Himmelshausen selle raha saatja on?" "Muidugi, sest teist nii heldeid sõpru mul praegu ei ole." "Kahju küll, aga ma pean Teile seletama, et Teie eksiarvamises olete. Mitte parun Stern-Himmelshausen, vaid minu õnnetu onu Langberg saatis Teile paari nädala eest sada rubla." Terve Pohligi perekond oli kui pilvist kukkunud. "Langberg!" kogeldas meister päris kohkunult. "See on täiesti võimata asi." "Aga siisgi tõde - ma tean seda onu enese suust" kinnitas Jostson. "võimata, võimata!" hüüdis Pohlig pääd raputades. "vana kitsipung ei tahtnud mulle ju kopikatgi laenata, kui ma teda palumas käisin, ja peaks siis korraga sada rubla kinkinud olema... Aga kes teab?" lisas meister alandatud häälel juurde. "Tema oli igapidi iseäralik inimene, täis konksusid ja keerusid. On ta selle viimse veidruse tõesti ära teinud, siis palun kõik tema kohta öeldud halvad sõnad andeks. Auu tema mälestusele." Toas vältas mõned minutid pühalik vaikus. Koosolijate meelest oli, kui tõuseks tapetud kaupmehe kaebaja vaim hauast ja võtaks nende keskel silmapilguks aset... Jostson oli esimene, kes raske tundmuse enesest ära raputas. "Nagu näete, ei tule siis mitte kõik häädused Saksa seltskonnast, vaid vahel ka säält, kust seda kõige vähem oodetakse," ütles ta naeratades. "Langberg oli kadakasaks," pani Pohlig veidi kartlikult vastu. "Tema ei rääkinud tuttavatega iialgi muud kui Saksa keelt." "Jah, nagu praegusel ajal vist kõik enam või vähem haritud eestlased, kuid oma Eesti verd ei salanud ta ka mitte... Aga eks see ole veider, et inimene siin maal peaaegu sammu ei või astuda. ilma et ta rahvuslise küsirnuse üle ei komistaks? vaadake, kuda päike kutsub ja meelitab: tulge välja, inimeselapsed, unustage tülid, maitske maailma ilu! Mis Te arvate, meister, kui kord kätte võtaksime ja kõige perega sest kitsamüürilisest ja kitsarinnalisest linnast välja lendaksime - ütleme Kosele või Piritale? Mina muretsen sõiduriistad ja vastutan kõige kahju eest, mida päeva raiskamine sünnitab. Kas olete nõuus?" Oldi nõuus. "Aga minu tunnid?" muretses Helene. "Pole viga," vaigistas Jostson. "Mina astun homme Teie asemele ja annan kõik tunnid kahevõrra." Helene nikutas kergemeelselt pääd: "Olgu siis päääle, kuid Teie süüks jääb, kui ma leivateenistuse kaotan." "Teie eest vastutada oleks minu armsam kohus," vastas Jostson, mispääle Helene sirmi taha kadus. Kuna teised endid väljasõidule valms seadsivad, juhatas Jostson kaks kahehobuse voorimeest maja ette. Ühes troskas võtsivad vanad Pohligid ja Selma, teises Hugo oma vanemate õdedega ja Jostson istet. Helene ja Jostson istusivad teine teise vastas ega võinud kumbgi parata, et nende põlved vahel, kui tee halvaks läks, kokku puutusivad. Ameriklane ei palunud neil kordadel vabandust ja Helene surus ennast ikka kärmesti troska tagaselja külge. Nad rääkisivad teine teisega vähe, kuna muidu nii nukker Hugo ja murtud südamega Luise kui ümber vahetatud olivad ja kui varblased vadistasivad. Mõlemad leidsivad ameriklasest kasvavat meelehääd ja andsivad temale vähe mahti, seda toredat vaadet maitsta, mis ennast Narva maanteel linnast välja sõitjale avab. Õhk oli imeselge, nagu ikka sügise poole. Kenal ja soojal augustikuu päeval säras loodus ses iseäralises ehtes, mida ta just närtsimise eel ilmutada armastab. Juba elustasivad üksikud kollased täpid rohelist lehemetsa Kadriorus ja Lasnamäe külgedel. Tumesinist taevast truuvilt peelitades, hingas teiselpool rahuline merelahe, mille piiril viimse poolsaar, vulff ja Naissaar kauguse kerges udus sinasivad. Meie lustisõitjad lasksivad endid parveiga Pirita jõe üle vedada, jätsivad voorimehed trahteri juurde maha ja läksivad kloostrimetsa jalutama. Okasmetsa peenike lõhn ja paradiisline rahu mõjusivad. nagu ikka, joovastavalt linnalaste pääle. Meister Pohlig puhkes täie kõriga Mendelssohni laulu "O Thäler veit, o Höhen" laulma, mida ta kui endine "Männergesangvereini" tegev liige veel hästi mäletas. Emand surus ennast õrnalt abikaasa külge, temale sosinal neid armsaid aegu meelde tuletades, mil nemad kui jõukad kodanikud veel Kosel suvekorterit pidasivad ja siin paigus tihti jalutamas käisivad. Neid paiku vaadeldes jäivad mõlemad teistest maha. Tõsine Hugo ja auuline Luise loopisivad teine teist puuokstega ja samblatükkidega, kus juures Luise imeliku osavusega ikka sihist mööda viskas, ise kannataja osa mängides. Selma nägi oravat ja avaldas kirglist soovi puu otsa ronida. Loomakest suure kilkamise ja naeruga taga kihutades eksisivad kõik kolm kaugele metsa sisse. Helene ja Jostson seisatasivad jõe kõrgel kaldal ja silmitsesivad vastas olevat orukülge, kus Tallinna rahameeste toredad suvemajad roheliste puude vahelt paistsivad. Ühe maja pääle jäi Helene pilk kauemini puhkama, kuna mõni naljakas mõte tema silmi seespoolt valgustas. "Mis mõte Teil praegu on?" küsis jostson, ses enam seltsilise peenikesi joonesid kui Maarja oru kuulsat ilu imetles. Helene näitas näpuga maja poole, mis tema tähelepanemist oli äratanud: "vaadake, see on suurkaupleja Stevardi omandus, kus ta kõige perega igal suvel aset peab. Tema tütrega olla, nagu ma kuulsin, noor parun Stern-Himmelshausen kihlatud. Mulle tuli naljakas mõte, et parun praegu sääl olla ja meid siin näha võiks." "See parun näitab seisuste vaheseintest tõesti vähe lugu pidavat," tähendas Jostson pilviselt. "Preili Stevard on ilus ja suure vara pärija," seletas Helene. "Ja Bennokene on auus, aga kehv rüütel," täiendas Jostson, kelle rind Helene rahuliste sõnade juures imelikust rõõmust paisus. "Rahu tema varemate tundmuste põrmule!... Mu meelde tuleb teine maja kauges Amerikas, mis peaaegu sedasama laadi on ja niisamuti kõrgel jõekaldal seisab. Sääl elutseb üksik poissmees, kes õieti ei tea, mis enesega pääle hakata, ja kes sellepärast rahutult kui igavene juut ühest maailma nurgast teise rändab." "Mis tal väetil siis viga on?" päris Helene osavõtlikult. "Temal pole seltsilist, kes teda armastuse sidemetega paigale köidaks... Aga mul pole aega mõistusõnu treida. Preili Helene, ma armastan Teid lapsepõlvest saadik ja panen oma terve õnneigatsuse lihtsa küsimise sisse: kas tahate mulle naeseks tulla?" "Ma olen liig vaene," ümises Helene kahvatades. Ameriklane lõi käed meeleheitliselt kokku: "On see ka kellegi takistus?!" Helene paledesse asus järk järgult rohkem karva, kuna ta mõteldes enese ette maha vahtis. Korraga tõstis ta oma pikad, tumedad ripsekarvad kui tundmust varjava eesriide üles ja tema suurtest silmadest säras nii palju magusat õnne ja õnne tõotust, et Jostson selgemat vastust ei oodanud, vaid kui õige Amerika karu neiu kenast pääst kinni sasis ja oma karvase suu tema uhkete, veel ühestgi meesterahvast puudutatud huulte külge surus. Helene ei tõrkunud vastu... Käsi käes ootasivad nad, kuni vanemad ligi jõudsivad. Need tegivad suured silmad. Kui Jostson neilt Helene kätt palus, valas pehme südamega emand pisaraid ja ohkas, tütre ümbert kõvasti kinni hoides: "See Amerika on ju nii hirmus kaugel!" - kuna meister Pohlig pool nukralt ütles: "Teie, armas Jostson, ei ole küll meie maailma inimene, aga mis parata? Helene on minu lastest kahtlemata kõige targem. Mis tema teeb, peab hästi tehtud olema. Amerika ei ole ka veel mitte kuu pääl - vahest peaseme meiegi veel kord sinna." "Ja meie tuleme Teid kõige hiljemalt aasta pärast vaatama -eks ole tõsi, Helene?" ütles Jostson. Helene nikutas tummalt pääd - ema nutt oli ka tema külge hakanud. Suurt uudist kuuldes olivad Hugo, Luise ja Selma esiotsa veidi kohmetanud, et Helene, nende abiema ja kõige parem mängusõber, nüüd korraga neist kaugele ära pidi minema. Siis aga raputas esmalt Hugo päris mehe moodi tulevase õemehe kätt ja Selma kannatas punastades, et Jostson teda kõrgesse tõstis ja musutas, mispääle väike neiu salamahti suud pühkis. Luise ütles Jostsonile õnne soovides: "Teie saate eeskujulise abikaasa." - ja Helenele sosistas ta kõrva sisse: "Mõtle, mina lollikene kahetsesin sind Benno pärast! Oota aga - seda pimesiku mängu ma sulle nii pea andeks ei anna. Ma hakkan ise sinu peigmeest armastama!" "Kas esimene tuju juba möödas?" vastas Helene niisamuti sosinal. Luise jäi vait ja surus käe pool teadmata vastu rinda, nagu käiks säält viimne valuvool läbi. Isa Pohligi mõistlikul ettepanekul lõpetati seks korraks jalutamine ja mindi trahterisse lõunat võtma ja kihlust pühitsema. Jostson andis peremehele nelja silma all käsu, erakambris lauda katta ja kõige paremat pääle panna, mis iganes saadaval oli. Söögi alal läksivad meistri leiged tundmused tulevase väimehe vastu järk järgult soojemaks ja muutusivad peaaegu auukartuseks, kui lõpukorral punase pääga shampanjapudel valges jääkapas lauale ilmus. Teise klaasi järeldusel ei suutnud meister ennast taltsutada - vaimustus sundis teda üles tõusma ja lauakõnet pidama. Harjunud viisil tuletas ta mööda läinud aegade ilu meelde, tervitas pruutpaari ja lõpetas loitavate sõnadega: "Olgu need pühad sidemed, mis teid, mu armsad lapsed, nüüd ühendavad, hiilgavaks eeskujuks meie kalli Balti kodumaa rahvastele, et nad üks teisele enam ja enam lähenesivad, ühiseks Saksa-Balti rahvuseks kokku sulaksivad ja meie vana, aga veel uhkelt lehviva kulturalipu all iluduse ja hääduse rada kõnniksivad, mis tähtede poole üles viib. Meie pruutpaar elagu! Hurral" Sel silmapilgul tõugati puhveti poolt uks lahti. Keegi halvas riides noormees, kelle nägu kahtlaselt punetas, ilmus lävel ja lällitas võltsimata maakeeles: "Eks ma öelnud - kes see muu siin ikka lõugab, kui minu auus onu Jüri Poolik. Nägin teist, kui ta oma trossiga siia tuli. Tema tola ei taha sugulast tunda... hahaha! Ise jooksis pool püksata külast linna, aga nüüd on tema saks ja prassib sakste kambris..." Palumata võõras kadus lävelt niisama äkisti, kui ta ilmunud oli - sõbrad või teenijad rebisivad ta säält ära, kuid tugev jalahoop raksatas siisgi veel vastu seina. Jostson kargas üles ja keeras ukse lukku. Meister Pohlig oli näost lubjatud seina karva ja värises kõigest kehast. Ta oli kolli näinud. Tema eluaegne saladus oli toore käe läbi päevavalgele kistud, kohkunud omaste ette välja laotatud... Kambris valitses kõiki rõhuv vaikus. Kui meister esimesest ehmatusest toibunud oli, küsis ta, ilma kellegi otsa vaatamata: "Kas kuulsite, mis see inimene rääkis?" "Mis joodiku lorist kuulata?" püüdis Jostson teda vaigistada. "See ei olnud lori," ütles Pohlig tasa ja kurvalt. "See noormees on minu lihane vennapoeg, keda ma enesest eemal hoidsin. Ta rääkis tõtt... Jah, mina olen tõesti Jüri Poolik, olen Eesti külast paljajalu linna tulnud ja ise ennast saksaks teinud. Kas kuulete, lapsed? Teie ema on puhtaverd sakslane. Tema teadis kõik, aga ta mõistis mind ja oli vait. Ma tahtsin ennast edasi aidata ja oma lastele hääd teha. Nüüd on kõik väljas. Ma ei või ega taha enam valetada, kuid õnnelikuks ei tee mind see tõde ka mitte. Mis inimesele luusse ja lihasse on kasvanud, sellest ei saa ta enam lahti. Mõistke nüüd kohut!" Keegi ei mõistnud kohut... Esimene lumi oli juba maas, kui Tallinnast kaks noort abielupaari pulmareisile läksivad. Õhtuse rongi eel kubises Balti raudtee vaksal inimestest; isegi esimese klassi saal oli neid puupüsti täis. vist suurem osa kõigist oli noori inimesi teele saatma tulnud, kuid ühel paaril oli saatjaid palju rohkem kui teisel. Parun Benno Stern-Himmelshauseni ja tema õitsva nooriku ümber surus ennast arvurikas seltskond tihedalt kokku - suuremalt jaolt linna suurkauplejad, konsulid ja literadid oma peredega, Mõisniku-seisuse asemikud puudusivad peaaegu tätesti - need ei armasta sinise aadelivere solkimist. Sellest hoolimata ilmutas vana parun Stern-Himmelshausen hääd tuju, keerutas oma pikki vurrusts ja heitis Tallinna kontoristidega ladusat nalja. Ta ei võinudgi muud kui hääs tujus olla, sest võlauskujad näitasivad nüüd ristiinimeste pikka meelt ja vanad päevad ei teinud temale enam kolli. vana paruninna lõikas kaupmehe-prouade meelituste juurde veidi kannataja näo ja jagas neile harva mõne sõna moka otsast. Benno näost paistis kerge tüdimus, kuna tema noor abikaasa õnnest säras ja kui linavästrik vadistas. Jostsoni ja Helene ümber seisivad ainult omaksed ja mõned Pohligi perekonna lähemad tuttavad. Laulatus oli kodu vaikselt ära peetud. See oli Helene soov, millest ta ei taganenud, ehk küll isa Pohlig, Luise ja nende meelehääks ka Jostson hoopis teist laadi pulmapidu plaanisivad. Helene seisis ka tavalise pulmareisi vastu ja avaldas suurt igatsust Amerika jõe kaldal seisva maja järele, kuid selle poolest jäi Jostson kangekaelseks, üteldes: "Amerika ei jookse meie eest ära ja meie ei tee suurt konksu, kui Italiast läbi läheme. Sääl soendame endid looduse ja kunsti päikesepaistel, enne kui siit külmast tulles külmasse pesasse poeme." "Kus sina oled, sääl pole külma," meelitas Helene ja - andis järele. Hugo, kes nüüd juba õemehe sobitusel Peterburi konservatoriumis õppis ja pulmaks koju oli tulnud, kippus küll Italiasse kaasa, aga teda ei võetud, vaid kästi virgalt õppida. vaksalis seisivad mõlemad pulmaseltsid üks teisest kaugel ega puutunud mingil viisil kokku. Kui Benno kord endiste tuttavate ligidale sattus, kergitas meister Pohlig kübarat. Benno tegi niisama ja läks sõna lausumata mööda. Näitas, kui ei paneks ta teist perekonnaliikmeid tähele. "Peaks ta tõesti upsakam olema, kui mina arvasin?" pomises Pohlig. Luise kräsutas kibedalt mokki ja Selma ajas oma ümargused lapsesilmad imestades laiali. Jostson ja Helene vaatasivad kui käsu pääle teine teise silma ja naeratasivad mõlemad. "Mis inimesed need on, keda sina praegu teretasid?" küsis noor paruniproua, kui Benno tema juurde tagasi tuli. "Kellest sa räägid?" kohmas Benno. Tema mõtted olivad laiali. "Sa teretasid praegu ühte herrad, kes näo poolest sinu isa kaksikvend võiks olla. Kes see on?" "Ah soo - see on rättsepp Pohlig... Ta on mulle tööd teinud." "Aga need teised? Mind huvitab see ilus noor naesterahvas, kes reisiriideid kannab ja oma kavaleriga nii mahe on." "Ei tunne," kogeldas Benno kahvatades. "Ma vean kihla - see on noor abielupaar, nagu meiegi," padras elav noorik edasi. "Meesterahva nägu on nii tuttav - kus peaksin ma teda näinud olema?" "Sa nägid teda meie majas paari kuu eest," ütles paruness Elise. "Tema on ju seesama hää inimene, kes Benno merest välja tõmbas." Noor proua lõi enesele käega vastu otsaesist: "Jah, jah, tõsi - nüüd ma mäletan. Tema jutustas sääl naljakaid lugusid ja ütles enese Amerikast olevat. vahest tuli ta siia naest kosima ja ongi hästi nägusa leidnud - sääl pole vaidlemist." Noorik hakkas teise nooriku ülikonda sõnarikkalt kritiseerima. Ka Elise pilk viibis mõtlevalt Helene pääl. "Sa ei näita oma elupeastjat enam tundvat," ütles ta vennale tasakesti: "Kas mitte vahest..." Elise ei lõpetanud. Benno pööras näo ära. Tema põsest oli näha, et ta hambad kokku pigistas. Esimene kell. Saalis tekkis väljatõttamise kihin ja kahin. Pulmareisijate tarbeks oli ühes ja sessamas esimese klassi vagunis kaks iseäralikku osakonda valmis seatud. Ühes vältas kuni teise kellani trali sõnakõmin, musutamine ja kõige hää soovimine, kus juures noore paruninna hele hääl teistest üle käis. "Mõtelge," hüüdis ta muu seas; "see teine noorpaar reisib meiega ühes vagunis! vististi saame teel tuttavaks - noorik on väga mu meele järele." "Ei, meie ja nende vahel ei tohi nüüd ega edespidi mingit tutvust olla - kas kuuled?" vastas Benno selle pääle tasa, aga kindlasti. Teisest vaguniosast kuuldus tasane nutt. Sääl jättis Helene Jostson ema ja õdesid Jumalaga.
1. See oli suvisel pühapäeval, pärast lõunat. Parun Stern.Himmelshauseni perekond ja tema külalised istusivad sinises salongis ja rüüpasivad tillukestest portsellan-tassikestest kohvi. Lahtistest aknatest kostis Oleviste kiriku kellade unine helin sisse, usklikku kogudust pärastlõunasele jumalateenistusele kutsudes. vaiksel ja laisal Laial uulitsal liikus harva mõni vanaldane naesterahvakuju, kuldäärtega lauluraamat käes, auuliselt ning aeglaselt kiriku poole. Parun Stern-Himmelshausen elas juba mitmet aastat Tallinnas, kus suured ja väikesed kodanikud tema kõrget kuju, pikki vurrusid ja ladusat viisi tundsivad. Esivanematelt päritud mõisa oli ta toreda elulaadi, reiside ja õnnemängude kaastegevusel ammugi "paigale pannud" ja püüdis nüüd suure saksa vanapõlve endise vara riismetega võimalikult lõbusasti mööda saata. Ta oli kõige vanema rüütliseisuse liige, sest tema esivanemad olivad nende kulturakandjate seas olnud, kes meie isamaale hariduse ja orjuse valgust tõivad, ja perekonna-traditsioni järele pidi koguni üks tuntud hommikumaa tarkadest tema suguvõsa alustaja olema. Sellepärast võis parun ka, kui tahtis, vabameelsuse tujusid ilmutada ja linna rahvaga läbi käia, nagu tänagi, kuna kodutohter Milde, "keegi" suurkaupleja-proua Stevard nägusa noore tütrega ja pastor Schvalbe oma kolme üliküpse tütarlapsega tema külalised olivad. "Kus mina istun, sääl on ikka esimene plats, ja keda mina oma küljele istutan, seda teen ka ise selle auu vääriliseks" - see oli üks paruni armsamatest juhtsõnadest eluteel. Sarnast tõelist vabameelsust näeme tihti oma mõisa sakste juures ja nemad ise armastavad sellega kiidelda. Muidugi peavad need lihtsad surelikud, keda nad endale nii ligi lasevad, vähemasti nii mõistlikud olema, et nad näidatud auust lugu pidada ja seda ka hästi seatud sõnadega ilmutada oskavad. Täna oli terve seltskond iseäralises, rõõmsas ärevuses. Peenikesed kortsud vana paruni nahkses näos naeratasivad, paruninna ümargustel põskedel läikis käega katsutav rõõmukuma, paruness Elise hallidel, muidu ikka tõsistel silmadel oli otsekui pehme, soe kate pääl, külaliste jooned avaldasivad osavõtlikka ja uudisahneid tundmusi; isegi toapoiss Jaan, toaneitsi Liisa ja köögitütruk viiu piilusivad paari korral õnnelikult itsitades portjeere voltide vahelt sisse. Kõige selle rõõmu sünnitaja, paruni ainus poeg Benno, oli poole tunni aja eest võõras riides, kahvatult ja lõdisedes koju tulnud ja vanemate hirmunud küsimise pääle ainult kostnud, tema olla praegu suurest hädaohust peasnud. Ilma pikema jututa oli ta toapoisiga oma kambrisse läinud, kust ta natukese aja pärast teises riides, vaigistatult ja peaaegu endises ilus õitsvalt jälle välja tuli, kuna kodukondsed ehmatuse ja uudishimu pärast vaevalt hingata suutsivad. Nüüd istus ta pehme leentoli pääl ema tormas, kes aeg ajalt tema kukalnappi silitas, sirutas oma tugevaid liikmeid, soendas ennast tohtri nõuul kohvi ja konjakiga ning jutustas oma suurt juhtumist: "Kuda see tuli? See on varsti ära räägitud. Ma jalutasin Kadrintalis, kuni igavus pääle tuli. Siis käänasin sadamasse, võtsin purjepaadi mehega ja sõitsin lahe pääle välja. Teatavasti on see ainus külg, millest see hale varesepesa Tallinn "põhjamaa Neapoli" nime vähegi ära teenib. Mida kaugemalt sa teda näed, seda parem. Tuul oli vaiksepoolne, nõnda et meri vaevalt kananaha pääle sai, aga paari tunniga jõudsime siisgi Naissaare alla. Sääl vaikis tuul peaaegu täiesti ära. Mul oli himu kaugemale sõita, sellepärast tüürisin saare ja mannermaa vahelt läbi, saare tagant paremat tuult leida lootes." "Ja leidsidgi," tähendas vana parun naeratades. "Leidsin küll ja rohkem kui vaja. ümber vaadates märkasin peagi, kuda Lasnamäe tagant must pilv tõusma hakkas." "vist seesama, mis meile linnas kange vihmasagara tõi," heitis pastor Schvalbe sõna vahele. "Mina olin jumalateenistuse parajasti lõpetanud, kui tuul mühama ja kiriku aknad vihmast põrisema hakkasivad. Ma ei peasnud tükil ajal käärkambrist välja." "Siis võite isegi arvata, kuda lugu merel oli. Minu paadimees piilus murega tõusva pilve poole ja tegi ümberpööramisest juttu, mina aga seletasin valjusti, et tüür minu käes on ja et ma saare ümber sõita soovin." "Sa oled ikka nii hirmus julge." kurtis paruniproua poja kukalt ägedasti silitades. vana parun keerutas oma pikki vurrusid ja ütles: "Tubli poiss, Benno! Sellest ma näen, et sa minu poeg oled. Argpüksa pole meie sugukonnas iialgi olnud." "Mina armastan hirmsasti meesterahvaid, kes kartust ei tunne!" hüüdis pastori noorem tütar hõõgava vaimustusega. "Siisgi - liigjulgus on Jumala kiusamine," õpetas pastor enam oma kolmekümneaastast tütrekest kui noort parunit. Suurkaupleja Stevardi tütar ei teinud suud lahti, vaid vahtis üksisilmi läikival pilgul, kordamööda punastades ja kahvatades noore, suurtsugu kangelase otsa. Tema tundmused olivad nii läbipaistvad, et paruness Elise, kes teda kõrvalt pilguga riivas, oma peenikesi huuli vähe arusaadavalt kräsutama pidi. "Et arvamised veel enam lahku ei läheks, jutustan parem lihtsalt edasi," ütles Benno, kui ta paraja lonksu kohvi konjakiga oli rüübanud. "Ma tüürisin põhjaõhtu poole, pilvele otse selga pöörates. Taevas läks imeliku kiirusega mustaks, nagu ma seda meie laiusekraadil enne pole näinud, kusagilt kaugelt kostis silmapilguks tume kohin ja siis sasis kange tuulehoog otse kui kehaliku hiiglakäega meie purjest kinni ja virutas ta sedamaid merde." "Ah!" karjatasivad paruninna ja preili Stevard ühest suust; ema hakkas tugevasti poja piha ümbert kinni, kui tahaks ta teda oma käega vette kukkumast hoida. Teiste päältkuulajate nägudest paistis kõige suurem põnevus. Benno naeratas meelitatult: "Sinu ehmatus, pai mamma, on vist suurem kui minu oma oli, kui paat ümber läks. See tuli kõik nii häkitselt, et ma oma mõtteid sugugi korraldada ei jõudnud. Ma ei teadnud midagi karta ega aimata ja olin ka siis veel täiesti külmavereline, kui oma nõretava pää külma vee seest välja pistsin. Ma sain ennast tüüri kaudu ülespoole vinnata, kuna vaene paadimees vist masti olla sattus ja ära uppus." "Jumalale tänu!" õhkas paruninna kergitatud rinna põhjast. "Jumalal tänu, et paadimees ära uppus?" imestas Benno. "Ei, et sina ennast ülespoole vinnata said," seletas paruninna lapseliku ilmasüütusega. Paadimehe surm oli tema meelest nii täiesti ükspuha, et ta seda juhtumist silmapilguksgi oma pääajus kinni hoida ei suutnud. Teised päältkuulajad vahetasivad kärme pilgu. Preili Elise punastas teadmata põhjuse pärast. "Ema süda!" ohkas pastor Schvalbe tundmuserikkalt. "Minul on sellest mehest kahju," kõneles Benno iseäraliku rõhuga edasi. "Tema oli mõnus vanamees, kellega ma tihti merel sõitmas käisin. Ma oleksin teda hää meelega peasta katsunud, aga nüüd hakkas meri nii kurjasti möllama, et mul enesel peenike pihku tuli. Teie ei usu, kui raske see on, külmetanud kätega vee sees loksuvast, libedast paadipõhjast kinni hoida. Jääkülmad laened uhtusivad mu keha muredaks, sõrmed jäivad kangeks, aga ma hoidsin teisalt kinni. Kuna häkiline hädaoht mind sugugi ei kohutanud, tundsin nüüd väga hästi, kuda see pikaldane vaevlemine surma suus mulle aegamööda külma, meeleäraheitlise ahastuse pääle ajas." "Kas siis mõtlesid ka ema pääle?" küsis paruniproua. "Mõtlesin kah, aga - õigust ütelda-mu päämõte oli siisgi: kuda ma siit viimaks välja peasen? Kanged tuulehood ajasivad mind rannast ikka kaugemale, lahtise Soome lahe poole, jäme vihm peksis mu pää uimaseks, veest tumestatud silmad ei seletanud eespool mingit peasmist. Ma ei tea õieti, kui kaua see kestis, võib olla pool tundi. Siis lõppes vihmasadu ja ma nägin üsna ligidal suurt aurulaeva, mis läänest tulles otse minu otsa joosta ähvardas. Ma hakkasin täie kõriga kisendama ja kätega kordamööda vehkima. Kole mõte pani mu südame kangesti, valu sünnitavalt tuksuma: mis siis, kui laev otse minu pääle või minust mööda sõidab? Aga ei - mind oli tähele pandud. Laeva käik jäi tasemaks, lael oli elavat liikumist näha. Ma märkasin veel, et sääl paati välja heitma hakati, aga enne kui sellega toime saadi, kadus mu viimane jõud. Ma tundsin magusat väsimust enese pääle tulevat, lasksin käed lahti ja vajusin vette." Jälle tuli karjatus naesterahvaste huultelt ja ka vana paruni nägu vahetas seekord karva. Pastor ja tohter vangutasivad päid ja pomisesivad kaastundlikult "oo, oo!" "Ma ei tea, kas ma meelemõistuse täiesti kaotasin," jutustas Benno edasi, "aga ma ei mäleta ka midagi sellest, mis minuga sündis, enne kui laeva lael lamades silmad lahti ajasin. Minu ümber seisivad ja poputasivad mitu inimest. Nende seas silmasin ma ühte, kelle riided veest tilkusivad. Minu esimene mõte oli: Jumal tänatud, et paadimees ka peastetud! - aga siis märkasin, et mehel võõras nägu oli. varsti sain ka seletuse, mispärast mehe riided märjad olivad. See oli minu elupeastja. Enne veel, kui paati alla lasta jõuti, oli tema minu allavajumist nähes kõrgelt parralt vette hüpanud ja minu välja toonud." "Bravo!" kiitis vana parun ja pastori noorem tütar lisas vaimustatult juurde: "vaat’ niisuguseid mehi mina armastan!" "Ei tea, tas Teie armastusel kestust oleks, kui teda ligemalt näha saate," naeratas Benno. "See on kahtlemata väga julge, auus ja haruldane mees, aga oma näojoonte poolest mitte just noorte preilide ideali laadi. Küllap näete ise - ta lubas varsti siia tulla." "Kas täna veel?" küsis paruninna veidi murelikult. "Ta võib viie minuti pärast siin olla." "Kes ta siis on?" "Seda ma ei tea." "vist mõni madrus?" "Ei ole." "Mis ta siis siia tuleb?" "Mina ise kutsusin teda ja oleksin ta häämeelega kohe kaasa võtnud, aga ta pidi enne võõrastemajasse sõitma." "Sul polnud vist parajaks jootrahaks küllalt kaasas," ütles parun Stern-Himmelshausen vana inimesetundja peenikese naeratusega. Ka Benno naeratas: "Jootraha? Sina, papa, oled parandamata oma inimeste-põlgamises ja vaatad oma kõrgelt seisupaigalt umbusaldusega kõige pääle, mis sinuga mitte vähemast ühekõrgusel seltslikul astmel ei seisa." "Tänan õpetuse eest, mu poeg." "võta hääks. armas papa. Selle poolest eksid sa küll vägevasti, kui arvad, et vaene või alamat sugu inimene ennast ainult jootraha eest ohverdada võib." "Soo soo. Sa näitad ju vaeste ja alamate seltsis õige rohkesti elutarkust kogunud olevat." Benno punastas teadmata põhjusel ja lõi silmad maha. "Kas vähemasti tead, kuda selle... elupeastja nimi on?" küsis paruninna. "Master Jostson," vastas Benno, nime Inglise keeleviisil välja rääkides. "Kuda? Misterdshister?" "Mister Dihostson," veeris Benno. "On ta inglane?" "Ei, ameriklane." "Siis ei või ta vaene olla," naljatas vana parun. "Ameriklased on kõik rikkad. vahest võime temale peastmise-medalje muretseda." "Sa võid mind uskuda, papa, herra Jostson ei tarvita jootraha ega peastmise-medaljet, vaid ta tuleb kui viisakas, haritud mees vaatama, kuda inimese käsi käib, keda tema, oma elu pandiks pannes, surma suust peastis," ütles Benno tõsiselt. "Ma ei tea, kui rikas tema on, aga ta reisib esimeses kajutis ja ülikondasid on tal nii rohkesti, et ma tema omadest kohe ühe välja valida ja selga tõmmata võisin, kuna lubati saata. Pääle selle on ta minust palju paremini koolitatud, tunneb maailma ja oskab huvitavalt juttu vesta. Selle tunni ajaga, mis laev veel sadamasse jõudmiseks tarvitas, saime meie vanadeks sõpradeks... Aga nüüd" - Benno tõmbas uuri taskust - "peaks ta õiguse pärast juba siin olema. Ameriklased ei ole teatavalt ajaraiskajad." Naesterahvaste pilgud libisesivad kähku ülikondade üle. Pastori tütred tõusivad püsti ja tegivad - muidugi ilma mingi ettearvamiseta - peeglite ees tegemist. Mõned minutid läksivad peaaegu vaikselt mööda. Kõik koosolijad seisivad põneva ootuse mõju all. Uksekell kõlises. Benno kargas kui nõelatult püsti, lippas toapoisile ette, tegi oma käega ukse lahti, aitas tulijal palitut seljast võtta ja talutas ta käe alt kinni võttes saali. Sinna oli ka vana parun juba uuele külalisele vastu läinud, missugune viisakus lihtlabase "misteri" vastu tema poolt palju tähendas. "Minu isa - herra Jostson," esiteles Benno. Parun Stern-Himmelshausen raputas õige tugevasti võõra kätt. "Ma olen Teile tõsist tänu võlgu," ütles ta soojemalt, kui see muidu tema viis oli. "Ma ei täna Teid mitte ainult selle eest, et Teie minu poja ja suguvõsa viimse alalhoidja elu peastsite, vaid et Teie oma vapra, suuremeelelise teoga õiget rüütlimeelt ilmutasite, mis - paraku! - nüüdsel ajal maailmast nii hästi kui kadunud on." "Kui Teie minu usaldust oma ujumisekunsti sisse rüütlimeeleks tahate nimetada, siis ei ole see nüüdsel ajal sugugi veel nii haruldane asi," vastas ameriklane naeratades. Ta rääkis Saksa keelt puhtasti, kuigi veidi inglase libiseval kõneviisil. vana ja noor parun talutasivad külalise, teda eneste keskele võttes, salongi. "Meie tänane päevakangelane, mr. Jostson," esiteles vana parun. Naesterahvad silmitsesivad võõrast piilusilmil. Ei, ilus ja esimesel silmapilgul külgetõmbav ta küll ei olnud, iseäranis mitte kena Bennoga kõrvu seistes. Näost lai, kaunis lopergune ja üleliiga päivitanud, kehast jämeda võitu, ka juba julgesti oma 30 aastat või rohkem vana, aga laitmata riides ja ladusate liikumistega. Kummardus oleks võinud natuke sügavam olla, aga palju sa Amerika misterist loota võid? Paruniproua tõmbas kergemalt hinge, tema südamelt veeres mure, et ameriklane seltskondlikku kokkukõla liig tölbaka olekuga rikkuda võiks. Jumal tänatud, seda ei olnud otsekohe karta. Ka ei jätnud mr. Jostsoni saapatallad mingit jälge läikiva parketi pääle ja istudes ei kiigutanud ta tooli ega sirutanud jalgu laua pääle. Aga kes ta oli ja mis ta oli? See küsimus ei tohtinud kõige päält seletamata jääda. Sa kallis aeg, meie ajal tikub ju iga rikkaks saanud käsitööline, iga tööstuserüütel ja iga õnnekütt kõrgemasse seltskonda, iseäranis kui ta Jumal teab kust ilmanurgast tuleb! Kui siis mr. Jostson kõigiga tutvustatud, istet võtnud, esimese tänuavalduste tormi oma kõrvust mööda lasknud ja kohvitassi kätte saanud oli, arvas paruniproua paraja silmapilgu tulnud olevat, et ääri-veeri mööda oma pääsihti kätte püüda. "Teie ei pane vist mitte pahaks," algas ta väga lahkesti, ,,kui ma Teile ühe veidi lapsiku küsimise ette panen. Nii palju kui mina siiamaani ameriklastest kuulnud olen, kirjeldatakse neid ikka kui kalgi südamega ärimehi, dollari-küttisid ja kõigi paleuste põlgajaid, kelle meelest võõras elu midagi ei maksa. Nüüd aga olete Teie, mr. Jostson, oma kallimeelse teoga minu arvamist kõige kaunimal viisil parandanud... või ei olegi Teie vahest mitte päris ameriklane?" Jostson naeratas kentsakalt. Naesterahvad. märkasivad imestusega, et tema teravad, hallid silmad väga ilusaks läksivad, kui ta naeratas. "Mina olen ühisriikide kodanik," oli tema lühike vastus. "Aga vist mitte kaupmees ega vabrikant," kobas paruninna uurimiseteel edasi. "vabandage ... ma ei või enesele kõige parema tahtmisega suurkaubanduse asemikku ette kujutada, kes võhivõõra inimese pärast mässavasse merde hüppaks." "Miks mitte? Ka suurkaupleja võib osav ujuja olla." "Tõsi küll, kuid oma osavuse ilmutamiseks valiks ta vist sündsama paiga," tähendas vana parun pilgelikult. "Õigust ütelda - minagi oleksin Teie pärast vaevalt külma vette hüpanud. Ma ei karda surma, aga seda enam kardan ma nohu ja kopsupõletikku." "Sel herral on vahest niisugune amet, mis tema keha haiguste vastu teritab," algas paruninna uuesti. "Kõik ameriklased ei või ju ka mitte kaupmehed ega vabrikandid olla - eks ole tõsi herra... Johnson?" "Jostson," parandas ameriklane lahkesti. "Armuline proua leiab väga teravalt ja õieti, et Amerikas, mis suuruse poolest teine maailmajagu on, mitte ainult kaupmehed ja vabrikandid ei või elada. Muidugi on meil ka oma kerjajad ja hulgused, põlluharijad ja käsitöölised, kindralid ja ministrid. Meil on ülepää kõik ametid olemas, nagu teilgi, ja meil ei põlata ühtegi ametit." "Maha arvata need, mis vähe sisse toovad," tähendas vana parun. "Ja missugune amet Teil siis on?" küsis paruninna, keda mr. Jostsoni sissejuhatus hääd aimata et lasknud, nüüd juba otsekoheselt. Jälle libises kentsakas naeratus ameriklase näo üle. "Mina? Ma olen mõndagi katsunud. Praegu olen ma vasekaevaja, aga hiljuti olin veel karjane ja loomakaupleja." Kohvitass paruninna käes põrises hädaohtlikult ja tema laiali aetud silmist paistis nii õiglane ehmatus, et vana parun seda nähes naeru ei suutnud pidada, kuna Benno ja Elise veidi kahetseva pilgu vahetasivad. "Teie olete naljahammas, mr. Jostson," ütles parun Stern-Himmelshausen häätujuliselt. "Minu abikaasa näeb juba vaimus, kuda Teie pikka piitsa plaksutades loomi mööda maanteed linna ajate." "vuih, Ferdinand!" sähvas proua häbi pärast punastades vahele. "Herra Jostson oli muidugi nõnda nimetatud "rancher"," püüdis Benno seltskonna eksitatud arvamist õiendada. "Tema loomapääde arv ulatas kümnetuhandetesse ja maad oli tal rohkem tui meie suuremal majoraadil." "Ma mõistan," ütles vana parun, "ja nüüd olete muidugi suure vasekaevanduse omanik, trusti lugeja tulevane presidendi-ameti kandidat - eks ole tõsi?" "Mis ma olen, seda ma juba ütlesin, mis tulevik toob, seda ei või ma teada," vastas ameriklane külmavereliselt. "Meie ärikeel on luulevaene, meie ei kaunista oma leivateenistust nimedega, mis ametist ilusamad on. Europa suurpõllumehed ja loomakasvatajad nimetavad endid ka veel rüütliteks, krahvideks ja vürstideks; meie anname asjale ühe nime ja sellest on küll." Nüüd lendas ta vana paruni näo üle vari, kuna Jostsoni vesihallid silmad täit olmasüütust, elurõõmu ja rahulolemist vastastikuse seisupaiga selgituse pärast ilmutasivad. Piinlikku vaikust, mis tema viimsed sõnad sünnitasivad, ei näidanud ta tähelegi panevat. Pastor trummis sõrmedega laua pihta, tema tütred piilusivad salahirmuga kohmetanud paruniproua poole, noor tohter kortsutas paruni eeskujul viisakalt kulmu, ehk ta küll vahest niisama kui proua Stevard salarõõmu selle jämeda ameriklase üle tundis. Paruness Elise tõmbas oma endise kooliõe, preili Stevardi pää oma suu juurde ja sosistas : "Paras papale, kes kässib karu narrida? Aga see karu hakkab mind huvitama." Preili Stevard raputas oma kunstlikult kräsutatud titepääd. Kuda võis see lakkumata karu jumaliku Benno kõrval kedagi naesterahvast huvitada? Benno ei kaodanud oma hääd tuju. Tema oli esimene, kes vaikust murdis: "Kas tead ta, papa, et herra Jostson suur kütt on, kelle eest meie oma jänese- ja põdrajahtidega nurka pugeda võime?" Parun Stern-Himmelshausen mõistis oma poja näpunäidet ja tuletas sedamaid meelde, et viisakus külalise vastu rüütlisugu mehe esimene kohus on. "Soo?" ütles ta kähku pääd tõstes ja ennast väikese naksuga vägivaldselt tusast välja raputades. "Siis tunnete muidugi ka karujahti?" Jah, mr. Jostson tundis ka karujahti ja oskas lõbusasti jutustada. Ta kirjeldas imelikku sündmust ja nende vägevat raami, Amerika kaljumägede ja otsata rohulaante loodust nii kaasakiskuvalt. soolas oma juttu Amerika kuiva naljaga nii sütitavalt, et kuuljad põnevusest ja naerust välja ei peasenud. Seltskonna olek ja tuju muutusivad kui nõiduse sunnil. See ameriklane oli ju päris tore poiss! Küll oleks mõnus, kui niisugune "värske inimene" unist seltskonda igapäev elustama tuleks! Ta ei ole ka sugugi enam inetu - seda mõtet sosistasivad vähemasti pastori tütred üks teisele kõrvu, kuna nende silmad lustilikult läikisivad. Ja kui Jostson vana paruni küsimiste pääle Amerika rahavürstide ettevõtmise-julgust, nende määratut rikkust ja muinasjutulist toredust kirjeldas, siis põlesivad ka paruni silmad ja tema tiivustatud mõte lendas kitsast linnakorterist välja kuhugile marmorist säravasse vürsti-lossi lõunamere õitsvat rannal, Parisi ooperi kulisside taha, Monte Carlo mänguparadiisi saalidesse ... Oh seda õnne - veel kord rikkaks saada, veel kord vähemasti sedasama esivanemate vara kätte saada, mis kolmekümne aasta eest nii imeliku kiirusega sulama hakkas, kuni sellest muud järele ei jäänud kui see alaline koll, mis paruni söögiisu rikkus ja teda rahulisti magada ei lasknud: vaesus, mille taga võlapärijad varitsesivad!... See ameriklane kõneles nii külma verega miljonitest - vist oli tal enesel neid küllalt. Mr. Jostsoni väärtus tõusis paruni silmas ikka kõrgemale, Amerika "mister" muutus tema arvamises peaaegu auuvõõraks, kelle torkavad kõnekäänud mitte ei haavanud, vaid ainult vaimurikkust ilmutasivad. Kui Jostson oma kirjelduse Amerika imelikust edenemisest lõpetanud oli. ütles parun Stern-Himmelshausen õhates: "Amerika ühisriigid, nagu ka Saksamaa ja Inglisemaa edenevad kõige päält selle pärast, et nende valitevad rahvad Germani sugu on. Germanlased on inimesesoo õilmed, kõige maailma loodud valitsejad. Peaaegu kõigil Europa troonidel istuvad Saksa rüütlite järeltulijad. Oleksivad need ikka kokku leppinud - see maakera oleks germanlastele ammugi liig väikseks mängupalliks. Teie, herra Jostson, näete meie Baltimaad vist esimest korda, ja Teile saab siin mõndagi silma puutuma, mis Teid imestama ja võõrastama paneb. See maa pole veel rahvarikas ja ometi ei jäksa ta oma loomulisi peremehi, Saksa mõisnikkusid enam õieti toita. Edust pole juttugi - meie kiratseme ja kängume. Kust see tuleb? Kõik sellest, et ainsalt valitsev ja juhatav võim meie, germanlaste, käest üra võetakse. See maa õitses ja oli kuulus, kuna meil siin veel eeskujuline Saksa aadelivabariik oli. Nüüd aga rõhub meid väljaspoolt toores, mõistmata võim ja kodus puuduvad meil kõlblikud, arukad ja virgad töölised." "Mina olen kuulnud, et selle maa pärisrahvaid, eestlasi ja lätlasi, suures vene riigis kõige paremate tööliste sekka loetakse," heitis Jostson vahele. "Teie tarvitate sõna "pärisrahvas" ekslikus mõttes," õiendas parun. "Meie, saksad, oleme siin niisama pärisrahvas, sest meie elame siin juba seitsesada aastat... Aga olgu pääle - need nõnda nimetatud pärismaalased on igapidi madalamat tõugu inimesed, iseseisvale haridusetööle kõlbmatud poolmetsikud ja loomu poolest orjad. Meie, saksad, oleme neid nii laugele harinud, et neist vähemasti kõlblikud orjad on saanud. Selles piiris võib küll ütelda, et neil ka oma jagu häid omadusi on. Paari aasta eest suri minu vana kutsar Jüri, kes mind ja minu isa kuuskümmend aastat truuvilt oli teeninud. Keegi rikkaks saanud sugulane pakkus temale mitmel korral palju paremat kohta, aga Jüri vastas loomukindlalt: "Ei, sina pole kellegi saks ja omasugust ma teenima ei hakka; saksateenistus on ikka auus teenistus!"... Kus sarnaseid inimesepärlid veel olemas on, sääl ei või veel ütelda, et terve rahvas hukka on läinud. Aga praegustel oludel peab ta hukka minema, nagu hää koer, kes oma õige peremehe juurest ära jookseb." "Missugustest värkidest näete Teie, et see rahvas hukka minemas on?" küsis ameriklane. "Oo, neid märkisid võite iga sammu pääl näha. Ma ei taha pikemalt harutada, kuda rahva mõistus ja tööjõud vähenevad, kuna ülbus, laiskus, joomine ja kuritööd kasvavad. Teie pruugite ainult natuke aega selle linna uulitsatel kõndida, siis paistab Teile juba ilmatu vahe endise ja nüüdse aja laste vahel silma. Teie näete sääl vanu ja noori. vanad, kui veel sakslastelt õpetust on saanud, on alandlikud ja viisakad, kannavad oma vanu riideid, nende näomood on auus, nende joonedgi peenemad. Seda tuleb harva ette, et niisugune vanamoodi inimene auukartust oma sündinud isanda ees unustab, muutugu tema seisupaik seltsielus kuda tahes. Mul on seda üks ainuke kord elus juhtunud, et minu endine ori mind auustada ei taha. Meil on siin rikas kaupmees, nimega Langberg ..." "Kuda - Langberg?" küsis ameriklane järsult. "Jah, Langberg... Teie teda muidugi ei tunne, aga siin linnas on ta oma veidruste ja kuulmata ihnsuse pärast väga tuntud. Kolmekümne aasta eest oli tema minu juures aidameheks, minu varaga on ta oma rikkusele aluse pannud ja nüüd ei tereta ta mind enam!... See on üksik näitus vanade hukkaminemisest, aga need noored! Need ajavad riietes linna uhkust taga, aga nende liikumised on lohakad, kõneviis hirmus toores, näod loomasarnased, täis rumalust ja häbemata suurustamist. Nad tunnevad väga hästi oma õigusid, mis lühikese nägemisega maailmaparandajad neile kinkinud, aga kohustest pole juttugi. Mõtelge - mina olen mõnikord käimateelt maha pidanud astuma, et ennast mitte sarnase räpaka lurjuse küljes õõruda!" "Selle vastu on minul hää abinõuu." ütles noor kodutohter. "Ma pidin eila kahe nädala kohta juba kolmanda kepi ostma - kaks endist olin ma nende Eesti lurjuste seljal puruks löönud." Pastori tütred itsitasivad ja vahtisivad auukartusega noore tohtri otsa, kelle nägu küll mitte täiesti Saksa laadi ei olnud, kes aga Saksa ülikoolist paraja portsu rüütlimeelt kaasa oli võtnud. Parun kehitas õlasid: "Teie, doktor, olete noor ja tugev, aga ta Teie taevasõrval heljub meie kõige uuem kollitaja, - vene rahukohtunik. Endisel ajal mõisteti meil lihtsamat kohut ja sellega olivad kõik rahul. Läks alam ülema vastu häbemataks, siis andsime temale vitsu, et nahk suitses. See mõjus ikka, see parandas inimest jäädavalt." "Aga kui ülem alama vastu häbemataks läks, mis siis?" küss Jostson. "Siis sai jällegi alam naha pääle," naljatas Benno. Parun läkitas pojale kõlbmata nalja pärast noomiva pilgu ja pööras enese jälle ameriklase poole: "Teie, mr. Jostson, räägite ikka oma Amerika seisupaigast, kus germanlasel germanlasega tegemist on. Ma usun küll, et germanlane ennast ihunuhtlust läbi parandada ei lase, kuid aastasajad õpetavad, et meie maarahvale vits kõige parem kasvatamise abinõuu on." "vähemasti kõige lihtsam." ütles Jostson külmalt. "Teie meelest on germanlaste kõrval kõik muud rahvad kui lapsed, aga ükskord kasvab ometi iga laps vitsahirmu alt välja. Sattub ta siis kohe kurjale teele, nagu Teie selle maa pärisrahvast tõendate, siis näitab see ometi, et kasvatuse viisil viga sees oli. See rahvas ei ole ju veel palju omal jalal seisnud ega oma vaimuomadust iseseisvalt avaldada jõudnud. Andke talle vähegi aega ise ennast kasvatada, vahest näete siis aegamööda ta paremat vilja." "Ei ialgi!" kinnitas parun häält tõstes. "Kui meie neid õnnetuid enam kasvatada ega karistada ei või, siis langevad nad paarikümne aastaga oma Aasia toorusesse tagasi." "See on täiesti kindel," lisas dr. Milde juurde. "Mina võin kui asjatundja tõendada, et neis madalates pikkpäädes jumalik säde iialgi ei või süttida. Kui niisugune mongolinägu oma töntsnina püsti ajab, ütelda tahtes: mispoolest sina minust parem oled? - siis keeb minu sees päris kehalik vastumeel üles, ja kuda see tegelikult ilmub, sellest teavad minu räägitud kepid jutustada." Jostsoni silm välkus. Ta silmitses teravasti tohtri jumekat nägu ja ütles iseäralise rõhuga: "Teie räägite keppidest ja selle maa pärisrahvast, kui oleksivad need lahutamata kokku kasvanud asjad. Ka mina tunnen natukese rahvaste-näoteadust ja ei karda mitte eksida, kui ütlen, et Teie soontes vähemasti suur osa Eesti verd tuksub. Ega Te selle pärast ometi ennast - lööma ei hakka?... Jääge rahule, mul on veel sõna ütelda. vaadake, minu pääluu ei ole ka mitte ümargune, mu nina seisab loomu poolest natukese püsti, ma küsin Teilt praegu meelega: mis poolest olete Teie minust parem? - ja kõige päält... ma olen sündinud eestlane. Teie kolmas kepp on veel terve - kuda arvate?" Tohter ei lausunud sõna. Tema näo pääl vahetles puna valgega. Teiste kuuljate pääle oli ootamata kokkupõrkamisel see mõju, et kõikide silmis midagi kustus, praegu veel elustatud jooned tardusivad ja näod pikaks venisivad. Pastori tütred ei leidnud ameriklase küljest enam mingit ilu, paruninna oli minestuse lävel. Nii armutult ei olnud seltskondlikku kokkukõla tema majas veel keegi rikkunud. Jostson märkas imeselgelt, et temal selle katuse all enam midagi otsida ei olnud - ta oli ise enese "võimataks" teinud. Keset hauavaikust tõusis ta istmelt, kummardas üleüldiselt ja läks. Benno üksipäini saatis teda eeskotta, ei aidanud aga seekord ise tema palitut selga tõmmata, vaid kutsus toapoisi. Jumalagajätmiseks raputas ta külalise kätt ja lubas teda teisel päeval võõrastemajasse vaatama tulla. Jostson raputas pääd: "Mis tarbeks? Sest saadik, kui Teie kuulnud olete, et mina Eesti vanematest sündinud olen ja seda ei salga, sest saadik ei ole mul Teie seltskonnas aset. Teie olete väga hää ja mõistlik noormees, aga ma tunnen siisgi, et Teie pilk mitte enam nii otsekohene, Teie käesurumine mitte nii soe ei ole kui pool tundi varemalt... Ärge vabandage ennast! See pole ju Teie süü. Meie tahetest ei ole ju selle maa seltsielu tingimisi loonud ega või neid ka oma tahtmist mööda igal silmapilgul muuta. See on aja asi. Ma kahetsen väga, et seda hella küsimust puudutama pidin, aga see tohter äritas mind oma vemmaldega. Elage hästi!"
2. Uulitsale astudes pühkis Jostson käega üle laia otsaesise, nagu tahaks ta säält kiuslikku kärbest ära peletada. Alamat tõugu inimene! - see oli esimene tervitus, mis temale kaua igatsetud kodumaa "paremate" asemikkude suust kui piitsahoop vastu silmi laksus. Ja seda ütlesivad, seda uskusivad kindlasti inimesed, kes oma kaasrahva kehalist ja vaimlist jõudu igapäev oma silmaga näha ja võrrelda võisivad, inimesed, kelle seniaegsed teod vististi mitte ei tunnistanud, et jumalik säde nende eneste päädes iseseisvalt süttis. "Aga mis mul nende narrikeste arvamisega tegemist?" pahandas Jostson iseenese üle. "Mina, vaba Amerika kodanik, kus vähemasti valgete rahvuste vahesid ei tunta, lasen ennast selle maalapikese rahvuslisest tülist, sellest tormikesest veeklaasis äritada! Mis on mul sellega tegemist? Mõtelgu siinsed sakslased, mis tahavad, püüdku siinsed eestlased oma auu tõsta, kuda võivad - minul on see ükspuhas. Ma olen siit kõige juurtega välja kistud, minu pärispaik on teine. Isegi see vanamoodi linn, mu sündimise ja kasvamise paik, on mulle täiesti võõraks saanud." Jostson eksis, nagu nii mitmed eksivad, keda saatus kodust kaugele, päält näha paremasse paika pillutanud. Mida kaugemale ta Tallinna uulitsatel kõndis, mida rohkem vanast tuntud paiku temale silma puutus, seda enam märkas ta, et see linn temale mitte võõras ei olnud. Sel ajal, aastal 188, oli linn veel veidi vanemat, algupäralisemat nägu kui praegu, paljusid uusi ehitusi ja, ümberehitusi ei olnud veel olemas, uulitsaelu oli vagasem ja ühetasasem. Kõik kandis veel vanast päritud Saksa hariduse ja ladusa, mureta kodanikuelu pitserit, kuigi Toompää ähvardaval kaljukingul juba mees talitas, kelle mõtte- ja teguviis vana asjaseisu sõpradele alaliseks kolliks oli. Mõttes kõndis Jostson uulitsast uulitsasse. Ta silmitses vanu koolimajasid, kus ta oma esimese hariduse tublidelt Saksa kooliõpetajatelt oli saanud, käis Harju-värava mäel, kust ta linna ümbruse luulelist pilti nii sagedasti oli imetsenud, sammus säält alla alevisse ja vaatles kaua, ilma sisse astumata, seda väikest, kängu vajunud majakest, kus tema häll oli seisnud. Ja ikka selgemalt tundis ta, kuda tema hing tuhandete juurtega nende paikade külge kasvanud oli, ja ikka selgemalt märkas ta ka, et selle "maalapikese" ajaloo vagivaldsetes pööretes, tema rahvaste saatuses ja leppimata vastolus midagi põrutavat, kurbmänqu-sarnast oli, mis ta teda, kaugemal seisjat, mitte puutumata ei jätnud... Jostson hüüdis voorimehe ja sõitis linna sisse tagasi. v. uulitsal peatas ta vanamoodi maja ees, milles, nagu sildist näha, Johann Langbergi rauapood pesitses. Põigiti üle uulitsa paistis Karl Rettig’i nahapood, mida Jostson kolmeteistkümne aasta eest veel ei mäletanud näinud olevat. Linnas olivad mõlemate kaupluste pidajad oma iseäralduste poolest laialt tuntud - Langberg kui kõige suurem kitsipung, Rettig kui kirgline lõbukütt ja meeleäraheitline priiskaja. Langberg oli vana rauk. elas üksikult ega pidanud ühegi inimesega ei sõprust, ei läbikäimist. Rettig oli noor õitsev mees, kõikide sõber ja kõigi lõbuseltside liige. Langberg oli oma kaupluse kolmekümne aasta eest peaaegu ilma kopikata asutanud ja ühtepuhku suurendanud, nõnda et teda nüüd päratu rikkaks, tingimata usalduse vääriliseks ärimeheks peeti, eh! ta küll ise ennast saatuse võõrakslapseks tegi ja oma eluviisis enam kõiki muud kui rikka mehe ladusust ilmutas. Rettig oli alles paari aasta eest isalt saanud rahaga kauplema hakanud, aga juba tõrkusivad "kõige paremad sõbrad" temale laenu andmast, juba heljusivad tundjate silmas pankroti varjud kena nahakaupluse üle. Et Langbergi pood pühapäeva pärast kinni oli, astus Jostson majaõue madalast jalgväravast sisse, kõndis teadja inimese kindlal sammul räpakast, haisevast õuest läbi ja seisatas ainsa ukse ees, mis õue poolt maja sisse viis. Ta katsus linki - uks oli lukus. "vanamees ei ole oma umbusaldusest midagi kaotanud," mõtles Jostson. Ta koputas jämeda kepipääga ukse pihta, aga mitu korda pidi ta veel õige tublisti põmmutama, enne kui ukse tagant venivate, lohisevate sammude kahin kuuldavale tuli. "Kes sääl põristab?" küsis väikese vaheaja järele kaunis jäme naesterahva hääl. "Tehke lahti!" hüüdis Jostson. "Mis?" Jostson kordas käsku valjemalt. "Mis sa mässad?" tuli nurisevalt vastuseks. "vana Leena on veel kurdimaks jäänud kui ta enne oli," pomises Jostson, ja peaaegu karjudes lisas ta juurde: "Tehke uks lahti, ma tahan kaupmehe Langbergiga kokku saada." Aga vana Leena, Langbergi kauaaegne kare ja ustav teenija, ei teinud ust lahti, vaid vastas veel kurjemalt: "Ega seda ole! ütle enne, kes sa oled ja mis sa tahad." "Kas sa mind enam häälest ei tunne, Leena? Ma olen ju sinu vana tuttav Paul, Langbergi õepoeg, ja tahan onu jutule tulla," müristas Jostson naeratades. "Mis Paul? Paul on ammugi ära kadunud ja hukka läinud." "Ma olen tõesti Paul - Paul Jostson." "Jumal teab, mis petis sa oled. Mine metsa! Peremeest pole kodu ja ilma temata ei lase mina inimese hinge sisse. Kui sul rääkimist on, siis tule homme poodi, aga nüüd korista oma kodarad!" "Kas vähemasti tead, kus onu on?" "Otsi ise!" Jälle oli venivate sammude lehinat kuulda. Jostson kehitas õlasid. "See oli teine tervitus kalli kodumaa poolt." pomises ta uulitsale astudes. videvik oli juba kätte jõudnud. Uulits oli vaikne kui surnuhaud. Jostson kõndis mõned sihita sammud. Ta tundis enese üksi ja unustatud olevat. Tänasel teekäigul oli temale mõnigi tuttav nägu silma puutunud, kuid kolmeteistkümne-aastane äraolek, mehekssaamine ja võõramaa kliima olivad teda ennast nii palju muutnud, et keegi teda ära ei tundnud. Nüüd tuli temale taltsutamata himu kellegi suguvenna kätt suruda, kellegile sõbralikult sina ütelda, labast maakeelt lobiseda... Ennäh, sääl tuligi jälle tuttava näoga inimene - lahja kehaga, elavasti punetavate palenukkidega ja harva, valkja kikkhabemega mehike. Hall viltkaabu oli tal pääs, ülikond linnaisanda laadi, kuid püksisääred õige "gentlemani" kohta liig lühikesed, ka saapad vahest kolme päeva eest viimast korda viksitud. "Tere, Maasikas!" hüüdis Jostson ja vajutas oma kaaluka käe vastutuleja õla pääle, enne kui mehike temast mööda põigata jõudis. Magusa nimega isand tahtis võõrastades tagasi põrgata, aga nüüd haaras ameriklane ka tema teisest õlast kinni ja ütles naerunäol: "Kas sa oma vana koolivenda Paul Jostsoni enam ei tunne?" Maasikas oli veidi lühikese nägemisega. Ta pilgutas silmi ja vahtis pool minutit kahtlaselt võõra otsa, enne kui äratundmise rõõm ta suunurgad kõrvade poole venitas. "Kas olete ikka tõesti see Jostson, kes nii ja nii mitme aasta eest Tallinnast sootumaks ära kadus?" küsis ta veel veidi aralt. "See ma olen, nagu näed." "Kus sa siis nii kaua kuulasid? Sind arvati ammugi surnuks - vahest oled sa oma enese vaim ja tuled maa seest?" "Seda küll mitte - tulen ainult maakera teiselt küljelt, Amerikast." "Amerikast?! vaat' sulle kilusilk! Tulid vist oma rikast onu Langbergi vaatama? See on naljakas - muidu elavad ikka miljoni-onud Amerikas ja vaesed õepojad siin... või oled sina vahest ka rikas?" Maasikas laskis uuriva pilgu koolivenna välimise kuju üle libiseda, mille järeldusel ta ise oma küsimise pääle jaatavalt vastas: "Noh, kuda muidu - mis rahamees, see rahamees... See on hüva, sest mul on just raha nappus käes. Lase anda! Lähme Eesti klubisse, sääl on täna perekonna õhtu. Minul kui ajalehe kaastöölisel on prii läbikäik. Ma viin sinu ka sisse, aga sina muretse, et mu suu kuivaks ei jää." Jostson heitis rõõmuga nõuusse. Seltsimaja ei olnud kaugel. Sisseastumisel pahvas ameriklasele hoopis teistmoodi õhk vastu, kui parun Stern-Himmelshauseni tubades. Odava tubaka suits, viina vänge aur ja kibedasti töötava köögi lõhn läbisegamini andsivad endid lämbutavalt tunda. Rahvast oli kaunis rohkesti. Palju lopergust, otsekui kivist toorelt välja raiutud nägusid, karedad kõrid, tüsedad kõnekäänud, liig sundimata kehaliigutused - ja siisgi: neist iluta ja vormita nägudest ei paistnud sugugi vähem loomulikku mõistust, auusat meelt ja südamehäädust välja. kui Jostson teiste rahvaste alamatest kihtidest oli harjunud nägema. Pääle selle paistis aga säält Jostsonile midagi omast, midagi liigutavat ja rahustavat vastu, mis teda uue ümbrusega peaaegu täiesti ära lepitas. Maasikas võttis kõige päält puhvetis mõned kärakad ja tellis, kui ta küsivalt Jostsoni silmi oli vaadanud ja sääl naeratavat nõuusolemist leidnud, mõlematele rammusa õhtusöögi, grafintshiku ja pudeli kõige paremat madeirat. Nad võtsivad ühe kõrvalise kambri nurgas istet, kus määrinud saterkuuega kellner, tellimise suurust kuuldes, neile kuulmata nobedusega laua ja toolid valmis seadis. varsti kogunes nende ümber pool tosinat "paremaid" pidulisi Maasika laialisest tutvuskonnast. Maasikas ise kallas kõigile sisse, palus juua ja sakuskat võtta. Ta oli kui oma kodu ja väga hääs tujus, jutukas ja vaimurikas. "Kuda see tuli, et sina Eesti ajakirjanikuks hakkasid?" küsis Jostson, kui esimene nälg ja jänu kustutatud olivad./p&gt; "See tuli minu külgeloodud lollusest," vastas Maasikas vähi saba imedes. "Mis see tähendab?" "See tähendab, et inimene, kes vabatahtliselt Eesti ajalehe kaastööliseks hakkab, muud ei või olla. kui loodud loll." "Koolis ei olnud sa mitte kõige lollim, vist aga kõige laisem poiss." "Kool ei aita midagi, kui inimesel siin" - Maasikas tipsutas näpuga oma madala otsaesise pääle - "tühje tubasid välja üürida on. Mina olin loll, sest minu amet ei tasu vaeva, aga õnneks on sarnaseid kallimeelseid narrisid maailmas ikka olemas. Mina olen sündinud kirjanik, ja täidan oma elukutset. Oleksin ma koolis ennest rohkem vaevata tahtnud, minust oleks mõni kõrge ametnik, ärimees või vilets miljonär võinud saada. Selleks ei olnud mul himu. Ma ajasin kõrgemaid sihtisid taga ja nõnda sain Eesti ajakirjanikuks, see on: vaeste, viletsate ja koormatute kaitsjaks." "Hähä, katsu mul koormatute kaitsjat!" naeris paks trahteripidaja Kilk. "Lehes sõimab saksu, elus roomab nende ees kõhuli." "Ma ei rooma kellegi ees, liialegi kõhuli," vaidles Maasikas vastu. "See käib juba minu ilutundmuse vastu. Aga ma olen haritud inimene ja armastan vahel ka peenemate inimeste seltsis viibida. Ma oskan nendega ümber käia ja nemad peavad minust lugu. Alles eila nikutas Stevardi kontori esimene raamatupidaja, kes kümmetuhat rubla aastas palka saab, mulle juba kaugelt pääd ja raeherra Puss andis mulle kätt. Ma olen juba suurte sakste juures lõunatgi söönud - tjah, katsu, kas sina ka sellega toime saad!" "Ma ei oska veiderdada," vastas Kilk. "Aga kui sa neist sakstest nii suurt lugu pead, miks sa neid siis lehes kolumatsideks maalid?" "See ei tee neile midagi, sest lehte nad ei loe. Lehes selgitan rahva silmi, aga elus pean ma oma enese hää käekäigu eest muretsema." "Maasikal on täiesti õigus," kiitis kaupmees Teiermann. "Las’ ta tõrvab neid saksu, et nende uhkus kahaneks, aga igapäevases elus me ilma sakste abita ja Saksa keeleta läbi ei saa. Mina olen võltsimata isamaalane, aga äri on äri." "Ja mis peaks kunstist saama, kui meil saksu ei oleks?" seletas akademia õpilane Pintslar. "Saksa kunst on meile kõige õppimise ja vaimustuse hallikaks, Saksa kunstiasutused on kõige täielikumad maailmas, saksad ise meie maal iga tõsise kunstisünnituse ainsad ostjad ja tarvitajad. Mina ei salga oma Eesti verd, aga ma seisan kõrgema asja, kunsti teenistuses. Kunst on üleilmline, sellepärast olen ka mina kosmopoliit." "Mina niisama," kinnitas usuteaduse üliõplane Kõrk autoriteetlikult. "Minu arvates on usk rahvastele palju kindlamaks sidemeks kui keel. Ajalugu õpetab, et ühelgi rahvusel, ka mitte kõige suurematel, igavest kestust ei ole. Suuremad kestavad ainult kauemini, väiksemaid on määratu hulk kadunud ja kaob veelgi. Sellest pole kahju. Suured rahvad imevad väiksemaid eneste sisse ja minu kõikumata arvamise järele ei ole see aeg kaugel, mil meie maakera pääl ainult veel kolm või neli suurt üheusulist ja peaaegu ühekangust rahvakogu elab ja ainult kolme, nelja keelt räägitakse, üksikule individuumile võib see ainult kasuks olla ja rahvusvahelised tülid on siis võimatad. See on inimesesoo tulevane kuldne põli." "Teie olete kõik viletsad taganeiad, äraandjad, ilma selgroota inimesed," siunas Maasikas ja tellis uue pudeli madeirat. "Mina üksi pühendan oma paremad jõuud Eesti rahvale." Missugust õpetust sina siis rahvale ette kannad?" küsis Jostson. "Tema näitab väsimatalt, kui koledasti saksad meie esivanemaid peksnud ja kui hirmsat ülekohut nad iga päev meile teevad," vastas trahteripidaja Kilk Maasika asemel. "Ja rahvas on tänulik?" päris Jostson edasi. "No muidugi," uhkustas Maasikas. "Sest saadik kui mina "võmmutaja" kaastööline, ja nõnda ütelda, hing olen, kasvab lehe lugejate arv ühte soodu." "Kahju küll, et see nõnda on," võttis nüüd kõige vanem koosolijatest, endine koolmeister ja praegune ametnik Siil sõna. "Sina, Maasikas, ei ole mitte rahvaõpetaja, vaid rahva kollitaja. Kellel on sest kasu, et sa rahvale tema endise õnnetuse kõige tooremat külge ühtepuhku meelde tuletad, temale kõik saadud vitsahoobid ette loed. temale vermeid ja haavu kõige rasvasemate värvidega ette maalid? Sarnane erkude kõdistamine on otse rumal ja kahjulik. Sa tahad viha äratada? Mis sest siis tuleb? Saksu meie tühja vihaga ometi ära kaotada ei saa. vihane inimene on halb võitleja, ta teeb vigasid ja laseb ennast ikka tüssata. Meie võit ei jää tulemata ja tuleb seda rutemini, mida rahulisemalt ja kindlamalt me selleks töötame. Alaline põrnitsemine inimeste vahel, kes koos elavad ja igapäev kokku puutuvad, ei ole ühestqi küljest soovitav. Oma kollitamisega teed sa just rahva vere araks ja paned teda saksu rohkem kartma, kui seda praegusel ajal iganes tarvis on. Mispärast auustab eestlane eestlasi ikka vähem kui saksa? Miks naerab ta ametnikule, kui see puhast Eesti keelt räägib, suu sisse, kuna ta sellesama ametniku ees väriseb, nii pea kui viimane oma keele kangeks teeb? Miks kardab Eesti külalaps saksa kui tonti? vist ikka sellepärast, et temale iga saksa kollina ette maalitakse, kellel selja taga piits varjul on... Teistel rahvastel on oma unustatud ja armastatud kangelased, kes suuri ja häid tegusid teinud - meie kangelased peavad need olema, kes kõige suurema arvu hoopa välja kannatanud! Mine metsa oma vitsakimpude ja peksupinkidega! Tahad sa rahvast tõsta, siis õpeta temale auusat iseteadvust, näita, kuda ta oma õigusid võib tarvitada, aga ära unusta ka kohusid meelde tuletamast. Saagu meie järeltulijatest viimaks saksad või venelased - mina ripun kõige hingega oma rahvuse küljes ja tahaksin selle pääle uhke olla, aga sina sunnid mind vägisi häbenema." Jostson oli Eesti haritlaste vaidluse juures tummats päältkuuljaks, kuid Siili sõnade juures nikutas ta paaril korral pääd. "Mis sääl suuremat häbeneda - meie maal ei ole ju puhtaverd eestlasi vist enam olemasgi," ütles Teiermann. "Siin on ju nii mitmed rahvad vana Eesti verd segamas käinud. Minu ema oli näituseks sündinud daanlane." "Minu esivanemad olivad Rootsi priid," seletas akademia õpilane Pintslar. "Minu isaisaisa olnud Saksa lambur," lausus usuteadlane Kõrk. "Ja mina ei tea, kes mu esivanemad olivad," naeris Maasikas. "Aga nüüd lööme klaasid kokku ja laseme oma kallist Eesti maad ja rahvast elada. Ja siis laulame isamaa-laulu." Klaasid kõlisesivad kokku. Kamber täitis ennast järsku inimestega, kes kuulata tahtsivad, sest säält kõlas valjult ja vaimustatult mitmehääleline laul: "Mu isamaa mu õnn ja rõõm!..." vähe hiljemalt mindi saali, kus seltsi segakoor mõned laulud ette kandis. Maasikas istutas Jostsoni enese kõrva kuuljate esimesesse reasse. Laulud löksivad vaest moodi "Need Eesti seltsid et paku ka tõesti mitte midagi." sosistas Maasikas kaunis kuuldavalt naabri poole. "On see kellegi laulmine? Kassipulmal, kuhu kuutõbised koerad hulka huluvad, saab vahel ka paremat kuulda. Ja see totter Kilk paneb veel imeks, et mina Saksa seltsidesse kipun!" "Oled sina muusika tundja?" küsis Jostson. "Mitte märki, aga seda ma ikka märkan, et laulmine tuim, veniv, ilma eluta on. Tarvis aga lehes jälle siunata." "Sa ei tunne muusikat, aga siunad ometi?" Maasikas vastas põlgava käeliigutusega. Inimesega, kellel mõne selleaegse ajalehe oludest nii vähe aimu oli, ei maksnud vaielda. Jostson päris edasi: "Kas sa ei karda, et asjata valjusega needgi lauljad, kes ju veel palju õppida võivad, ära peletad? Nad näevad ju vist ilma tasuta vaeva ja pakuvad hellitamata rahvale nähtavat lõbu. Neil oleks ainult pehmet õpetust vaja." "Taga parem! Ma saan 35 rubla kuus palka - lehe väljaandja on kole vereimeja! - ja ma peaksin selle eest ka veel muusika õpetust andma?..." Koori järele tuli soololaul. Jostsoni kehast sähvis elektrisäde läbi. Noore lauljanna küljes ei olnud küll midagi muud tähelpanemise väärilist. kui tema visa püüdmine. Eesti keeli sõnadele võimalikult võõrakeelist kõla anda, aga seda rohkem huvitas ameriklast isik, kes laulu klaveri pääl saatis. See oli veel väga noor mees, peaaegu poisike, kenade, peenikeste näojoontega ja käharate juukstega. Ta mängis tundmusega ja maitserikkalt, kus juures ta suured, tumedad silmad aga kurvalt ja osavõtmatalt nootide pääle vaatasivad. Jostsoni meelest oli, kui oleks ta seda nägu või selle sarnast kusagil väga ligidalt näinud. "Kes see klaverimängija on?" küsis ta Maasikalt. "See on noor Pohlig, Langbergi õpipoiss," oli vastus. "Rättsepp Pohligi poeg?" "Ja. Eks ole ilus poiss? Teda kutsutakse vahel siia mängima. Poisil on annet. Suur muusikasõber, aga vilets kaupmees, jookseb ühe peremehe juurest teise juurde... Ah, nüüd mul tuleb meelde: sina olid ju selle kadakasakste perekonnaga ennemuiste suur tuttav ja jooksid igapäev sinna." Jostson jäi mõttesse. Tema vaimus ärkasivad ammu mööda läinud aegade armsad ja kibedad mälestused. Ta ei pööranud silmi noorest klaverimängijast, kuni laul lõppes ja mängija inimeste hulka ära kadus. "Kus Pohligid nüüd elavad?" küsis ta mõttest ärgates. Maasikas nimetas adressi ja lisas juurde: "Sa saad imestama, kui neid vaatama lähed. Endisest küllusest pole muud kui näljaste uhkus üle jäänud." Soololaulu järele pidi näitemäng tulema. vaheajal tiris Maasikas Jostsoni uuesti puhvetisse. Sääl olivad ühe laua ääres kaks uut külalist istet võtnud - kaks saksamoodi meest, kes veini jõivad, oma ümbruse pääle otse kui ülevalt alla vaatasivad ja teiste üle Saksa keeles nalja heitsivad. Nende silmad olivad krillis ja näod punetasivad. "Näe, Rettig ja valter ka siin," ütles Maasikas uute külaliste poole tähendades. "Mis inimesed need on?" küsis Jostson. "Kaupmehed ja kadakasaksad," seletas Maasikas. "Muidu istuvad Kanutigildes ja Petenbergi keldris, aga purjus pääga eksivad vahel ka Eesti seltsi. Suured joodikud, aga muidu lõbusad poisid. Tule, ma teen su tuttavaks." "Mul pole himu." Noh, kuda soovid. Ma pean neile siisgi tere õhtut ütlema." Maasikas astus kaupmeeste laua juurde ja kummardas sügavasti... Jostson kõndis, silmadega noort klaverimängijat otsides, ühest ruumist teise. Toakeses, mis puhvetist kõige kaugemal oli, nägi ta Pohligi teise mustaverd nooremehega õlleklaaside juures istuvat. Jostson tahtis juba sisse astuda, aga et sel ajal mitu inimest uksest välja, saali poole tõttasivad, kus näitemäng algas, jäi ta eesruumi ja võttis akna all istet. Tekkinud vaikuses tungisivad ainult veel kaks noort meesterahva häält temale kõrvu. Nende saksakeelsest jutuajamisest märkas Jostson sedamaid, et üks hääl. mis pehmelt ja nukralt kõlas, klaverimängija oma pidi olema, kuna tema nokastanud seltsimees kõva, lõikava häälega kõneles. "Ei tea, kes selle pagana Rettigi oma topsivennaga siia kihutas," kirus viimne hääl. "Läheksin ka näitemängu vaatama, aga ei pease saali - vanamees põigiti ees. Muidugi loodab ta siit kõige odavamalt lindusid kätte saada. Kurat teda võtku! Ei lase siingi rahus lakkuda." "Ma kuulen esimest korda, et Martin Timm kedagi inimest kardab, päälegi veel oma peremeest," kuuldus Pohligi hääl. Timm naeris põlgavalt: "Hahaha. mina peaksin Rettigi kartma! Ega seda ole. Ma sõiman ta silmad poodisgi täis. Aga kui tema mind siin purjutamas näeb, siis on kohe nuuskimine lahti: kust sa raha võtad? Jah, küsi!... Ma saan 20 rubla kuus palka ja löön vahel ühe õhtuga rohkem läbi. Puudust pole mul ilmasgi." "Kust sa raha võtad?" "Jah - seda peab mõistma." "Mina ei mõista." "See on sinu kahju. Oleksin mina sinu asemel!... vana koi Langberg on kümme korda rikkam kui Rettig ja valker kokku. Need ajavad küll toredust taga, aga see on kõik silmamoondamine, üles puhutud kraam, liim silmadesse. Salamahti laenavad ja kerjavad, kust saavad. Rettig ei saa minu viletsat palkagi korrapäraliselt maksta, aga elada ma ometi tahan. võtan siis. kuda saan... On sel Rettigil vahest rohkem õigust lõbu pääle, kui minul? Tema kaupleb ja prassib isa rahaga. On see minu süü, et minu taat vaene kojamees on? Mina näen rohkem vaeva, kui Rettig. aga kes tasub seda? Nõnda nimetatud auus töö ei tee kedagi rikkaks. Kõik rikkus on ühel või teisel viisil kokku röövitud ja varastatud. Ma olen ühest targast raamatust lugenud: "varandus on mängus." Tõepoolest - mõistlikumat sõna pole ma ühestgt raamatust leidnud. Ja kõik need teiste raamatute ilusad õpetused usust, ligemise armastusest, voorustest ja idealidest pole muud kui tühjad kõnekõlksud, rikastest välja mõeldud vigurid, millede üle nad isekeskis hirvitavad. Kes rikka taskuid kergitab, see ei varasta mitte, vaid jaotab vara õiglaselt." Jostson kuulas habemeta mõttetarga õpetust, pakitseva südamega. Kuda mõjusivad need õpetused noore, päält näha nii ilmasüüta Pohligi pääle? "Aga kui see välja tuleb?" kuulis ta viimast aralt küsivat. Jälle kuuldus seltsimehe kuiv, pilkav naer: "Haha, sa kardad kohtuid? Mina vilistan nende pääle." "Aga sina oled..." "Noh. mis?" - "kord juba sisse kukkunud." "See on: varguse pärast kinni istunud. Olen. Mis sa siis õige sellega tahad ütelda, äh?" Timmi hääl kõlas korraga ähvardavalt. "Mitte midagi," kogeldas Pohlig. "Soo? Sa oled peenike kodanikupoeg ja oskad torgata, aga pane sulle rusikas nina alla, siis: mitte midagi! Kas põlgad mind või mis? Räägi! Mis sa kardad? Mis sa lõdised? Põlved lõdvad, aga keeles on sul konti küllalt... valaksin sulle vastu vahtimist, aga vana sõpruse pärast annan armu. Ma ei mõista isegi, mispärast ma sind hellitan. vist ikka sinu ilusa näo pärast. Hakkasin sind kui tüdrukut armastama, kui koolis esimest korda nägin. Sul on ju nii hääd eluviisid, sa oled igast küljest libe ja pehme. Sellepärast sinust ka vist midagi välja et tule, ehk sa küll kui ingel klaverit mängid ja konservatoriumist unistad. Kaalu aga Langbergi juures talumatsidele naelu kätte, kuni vanaks saad!... Mind pole keegi kasvatanud. Minu ema laskis mind teha, mis tahtsin, ja isa kiitis pääle kauba, kui teist lapsi hästi kräunutasin. Mul on kahekümnes aasta käes, aga ma pole veel leerisgi käinud - keegi pole mind sundinud. Mina sest halpusest küll ei hooliks, aga elus peab vaja olema. Hakka nüüd veel tühjaga pääd vaevama!... Noh, mis sa tukud? Joome õlut ja lepime ära. viha ma ei kanna, aga ära sa mind oma kodanikupoja uhkusega üleliiga ärita!" "Minul pole mingit uhkust," lausus Pohlig. "On ikka. Sa ei näita seda otsekohe, aga sa ei otsi mind ta ilmasgi üles ja vaatad vahel, nagu küsiksid eneselt: miks ma selle masuurikuga ümber käin?... Ja sinu õde Luise on veel häbematum. Mina teretan, tema ei vastagi, teeb, nagu ei paneks tähele. Peenike preili, peab ju nüüd aina parunitega tutvust! Küll ma temast ükskord ikka jagu saan, kas peaksin ta minupärast üle kuldama." "Jäta minu õde rahule!" hüüdis Pohlig, ja tema hääl kõlas korraga nii tõsiselt. et Jostson teda peaaegu kuuldavalt viksiks poisiks pidi kiitma. "Tohoo, ära ikka ninast kinni hakka!" urises Timm vastu. "See vana, rumal perekondlik vaim, mis mulle ikka naeru pääle ajab, see teeb sulle korraga julgust. Praegu vabisesid kui haavaleht, nüüd kargad silmile: jäta minu õde rahule! (Timm osatas sõbra häält järele). Aga mis siis, kui ei jäta? Äh?" "Siis kaitsen mina teda." "Sina? varesevihtleja! Kas seda tunned?" "Ma ei karda sinu nuga." "Aga kui torkan?" "Katsu!" "vaata lõukoera! No mis sul sellega asja, mis sinu õest saab? Ega ta sinu külge kasvanud pole. Oled ikka loll, nii loll, et pahandada ei maksa." "See võib olla." "Ja, kõige suurem totter oled sa sellepärast, et sul iialgi kopikat raha pole, kuna sa ometi rikka kaupmehe juures teenid. Sa istud villakotis, aga ise oled ikka paljas. See on ju tõsi - vana Langberg on umbusklik ja luurab kui kuri vaim, kuid osavad näpud võiksivad sääl ikka palju teha." "Mina ei võta võõrast vara." "See’p see sinu lollus on... Küll sel vanamehel võib aga nodi olla! Elab kui sant, aga pood toob koledasti sisse. va’ Rettig luurab iga päev keelt nilbates, kuda teil rahvas sisse ja välja käib. Haha, kui sa teaksid, mis jutud temal juba suus on!... Langberg ei käi peaaegu väljas - vist kühveldab ta igal õhtul oma rahahunnikuid, enne kui magama läheb. Küll oleks kord hää vaadata, kuda vana koi küüsis sajarublased virvendavad, kuda ta kupongisid lõikab ja mokki muigutab... Sina tead, kuda õhtul tema akna taha võiks peaseda - lähme õige kord seda nalja vaatama!" "Aken on teisel korral, sääl pole ligipeasmist." "Mina leiaksin nõuu, kui aga jalgvärav lahti oleks. Sina võiksid seda ju kergesti toimetada. Kus võti päeval seisab?" "Ma ei tea - vist vana Leena hoole all." "Too ta välja; laseme teise järele teha." "Ma ei taha." "Ära ole laps! Mis sest on, kui nalja näeme?" "See pole kellegi nali ja ma ei soovigi seda näha." "Siis mine rabasse, tola! Mina sinuga enam sõna ei räägi." Lühikese vaikuse järele hakkas Timm joobnud häälega mõnda kõrtsilaulu trallitama. Jostson tõusis tasakesti üles ja läks, ilma et sõbrad tema ligiolemisest midagi oleksivad märganud, puhvetiruumi. Sääl istusivad Rettig ja valker ikka veel vanal paigal ja pilkasivad Maasikat, kes neid alandliku meelitusega hääs tujus hoida püüdis. "Kus põlgamist vägisi välja kutsutakse, sääl ei või ta põlgajatest puudust olla," mõtles Jostson nukralt. Ta maksis arve, mis Maasika ägedal kaastegevusel õige soolaseks oli läinud, sõna lausumata välja ja lahkus seltsimajast.
3. Teisel päeval läks Jostson oma onu Langbergi vaatama. Kauplusele lähenedes nägi ta vastas oleva nahapoe ukse lävel kaks meesterahvast seisvat. kelledes ta seltsimajas nähtud kaupmehe Rettigi ja tema õpipoisi Timmi ära tundis. Mõlemad haigutasivad nagu inimesed, kes oma öörahu lõbule ohverdanud, sosistasivad midagi isekeskis ja vahtisivad segaste silmadega üle uulitsa. Langbergi kauplusesse astudes leidis Jostson selle inimesi kubinal täis olevat. Langberg ise. üks sell ja kaks õpipoissi olivad kibedasti ametis. Pood käis hästi, sest siin oli kaup ikka suurel küllusel ja väljavalikul saada, siin et tingitud, vaid võeti asja eest ikka asjakohast hinda, siin ei tehtud ka mingit vahet saksa ja talupoja vahel. Jostson jäi ostjate selja taha veidi ootama ja vaatama. Imestusega märkas ta, et kolmteistkümmend aastat onust peaaegu ilma jäljeta mööda olivad läinud. See oli ikka seesama kõhna kasvuga ja lahja näoga väle vanamees, kelle nurgeline pää visadust ja kangekaelust ilmutas ja kelle teravad nirgisilmad endast midagi tähelepanemata mööda libiseda ei lasknud. Selle poolest oli õpipoiss Pohlig, kelle nägu Jostson ka veel seltsimajast mäletas, peremehe täieline vastand. Tema suurte silmade pilk oli ikka kurb ja osavõtmatalt vahtis ta enese ette maha, nii pea kui keegi ostja teda rahule oli jätnud. Temale anti aga vähe rahu, sest ostjaid oli palju ja naesterahvad lasksivad endid iseäraliku häämeelega ilusast õpipoisist teenida. "Tere, onu," hüüdis Jostson, kui ta nägi, et Langbergi silm küsivalt tema pääl viibis. Kui aga ameriklane vahest arvas, et ta oma ilmumisega onu kohmetama paneb, siis eksis ta suurepäraliselt. Langbergil oli parem mälestus kui Maasikal. Ta oli õepoega juba sisseastumisel tähele pannud ja ära tundnud. "Tere, tere," vastas ta nüüd kuivalt ja sirutas sugulasele kaks näppu vastu. "Mis sa soovid?" "Ei midagi - tulin aga tükikese aia pärast küsima, kuda onu käsi käib," seletas Jostson niisama kuivalt. "Soo. soo." Keegi ostja tikkus nende vahele. Langberg jättis õepoja kui samba seisma ja laskis teda tüki aega oodata. Kui ta siis jälle asjatoimetusest mahti sai, ütles ta veidi kärsitult: "Pole mul siin aega tühja juttu jahvatada. Tead ju kaupmehe asja. Aeg on raha. Kui sa veel ikka auus inimene oled ja muud ei taha kui minu käsikäiku teada, siis tule mind täna õhtul koju vaatama." "Kui aga Leena sisse laseb," naeratas Jostson. "Küllap laseb," pomises Langberg ja pööras näo uue ostja poole. "Kodumaa läheb mu meelest ikka kallimaks... see oli juba kolmas tervitus," mõtles Jostson, kui ta kauplusest ilma tõrkumata välja astus, teades, et teda muidu säält oleks välja aetud. Oli juba pime õhtu, kui ta Langbergi maja õueväravast, mis ootamata viisil veel lahti oli, teist korda sisse astus. Taevas oli pilves, äge tuul vingus õue urgastes ja kolistas vanaaegse telliskivi-katuse pannusid. Jälle pidi Jostson tüki aega ukse pihta põmmutama, enne kui maja teise korra pääl aken lahti tehti. Langberg ise pistis pää välja ja küsis: "Kes sääl on?" "Mina, Paul," vastas Jostson. "Oota natukese, ma ütlen Leenale, et ta lahti teeb," ütles Langberg aknat kinni tõmmates. viie minuti pärast kriiksus võti roostetanud luku sees, uks läks piilukile ja piilu tagant kuuldus Leena mõru hääl: "Ruttu sisse, tuul kustutab lambi ära." vaevalt jõudis Jostson kotta astuda, kui Leena jälle kaks korda võtme ümber keeras, sinna juurde urisedes: "vanamees on pääst nõdraks läinud - hakkab juba võõraid vastu võtma." "Olen mina võõras? Kas sa mind siis tõesti enam ei tunne, Leena?" küsis Jostson. "Minul vanad silmad," oli vastus. "Maailmas on nii palju kelminägusid, kes neid kõiki võib tunda?" "Ma olen ju Paul, kes sind kolmeteistkümne aasta eest veel küllalt tüütas." Leena tõstis köögilampi, et külalise nägu valgustada. Tema tuimas, vanadusest kroogitud näos liikusivad paar joonekest, milledest aga võimata oli aru saada, kas nad rõõmu, ehmatust või viha avaldasivad. "Nägu oleks ikka nagu tuttav, aga kes Teid uskuda võib? Mina, vana inimene, ei seleta enam hästi. Minge aga siis ülespoole, peremees ise käskis ju sisse lasta." Kojast viis uks kööki, mis poe tagumise otsa külge oli tehtud. Sääl ravitses. elas ja magas Leena. Langberg ise elas väikeses kambris, teise korra pääl, kuhu kojast puutrepp üles viis. Teised päälmise korra ruumid olivad kauba tagavaraga täidetud. Leena oli nii vähe võõraste vastuvõtmisega harjunud, et ta lambiga köögi ukse taha kadus, nii pea kui Jostson jala trepi alumise asime pääle pani. Onu ei tulnud oma külalisele ka mitte vastu, ja nõnda pidi Jostson käsikaudu pimedas nagisevast trepist üles kobama. Õnneks mäletas ta neid paiku veel kaunis hästi, rabas ukse käeraua õnnelikult pihku ja astus sisse. Kitsas ruumis, mis rikkal kaupmehel kabinetiks, saaliks ja magamisekambriks oli, polnud kolmteistkümmend aastat muid muudatusi sünnitanud, kui et tagumises nurgas üksainuke säng endise kahe asemel seisis ja et kehvanäolised mööblid veel rohkem kulunud ja värvist ära läinud olivad. Langberg ise seisis, käed püksitaskudes, keset tuba ja vahtis sisseastujale vahe ligikutsuvalt vastu. "Tere teist korda, armus onu," ütles Jostson. "Kes sul nüüd on rohkem aega?" "Auusal tööinimesel on ikka vähe aega," urises vanamees hammaste vahelt. "Teine lugu on muidugi päevavargatega, nagu sina oled." "Kust sa tead, et mina päevavaras olen?" naeratas Jostson, kes vanamehe oletus, kõigest välimisest karedusest hoolimata, mõnda pehmemat joont märkas. Langberg ei lausunud sõna, vaid hakkas toas edasi tagasi kõndima, igal pöörel altkulmu õepoja poole piiludes, kuna Jostson rahuliselt palitu varna riputas ja ainsa laua ääres istet võttis. nagu tunneks ta ennast täiesti kodu olevat. Seda nähes jäi vanamees otse tema ette seisma, vahtis suurte silmadega tema otsa ja küsis: "Mis nõuu sul nüüd õige on?" "Mitte mingit," vastas Jostson, onu joonesid otse. kui mõnda haruldast, ammu näha soovitut asja uurides - "Kust sa nüüd välja tuled?" päris Langberg edasi. "Õige kaugelt - Amerikast." "Näe imet! Mis sa sääl tegid?" "Elasin ja teenisin leiba." "Ja magasid kusagil paadi all?" "On sedagi ja veel hullemat juhtunud." Langberg hirvitas kahjurõõmuliselt: "vaata, mis sest tuleb, kui inimene koju jääda ja oma pääd auusasti toita ei taha. Kas sul minu juures polnud küll hää põli?" "Oli küll, aga ma olin ju vaba inimene ja tahtsin maailma kord teisest küljest näha." "vaata meest! Ja kui sa seda kallist maailma küllalt otid näinud, siis ei aidanud vist enam muu nõuu, kui: armas onu, aita!... Ära minult abi looda, mina ei või sulle kopikat anda. Ma olen vaene mees ja praegu päris hädas. Katsu aga ise, kuda läbi saad." "Ma saan omaga üsna ilusasti läbi." Jostsoni viimsed sõnad ja tema rahuline toon ei jätnud oma mõju vana kitsipunga pääle avaldamata. Ta läks näost korraga palju lahkemaks, võttis laua ääres, õepoja vastas istet ja pomises peaaegu pehmelt: "Soo, soo, see on ju väga ilus, väga ilus... Sa olid ju ikka auus ja mõistlik poiss, ega sinusugune kergesti hukka lähe... Aga kui sa tõesti mitte raha nuruma ei tulnud, mis asi ajas sind siis kolmeteistkümne aasta pärast - nii palju seda ikka vist on? - oma vana onu taga otsima?" "Mis asi mind ajas?" kordas Jostson pool mõttes. "Ma ei tea isegi veel selgesti, miks ma selle pika reisi ette võtsin, kuid minu segaste põhjuste seas oli kõige mõjuvam vist ikka vere häät, see on: teadmine, et mul veel onu olemas on. Sa ei teagi, mis see tähendab, aastate kaupa üksipäini täiesti võõras inimeste-kõrbes elada. Sääl tulevad inimesele vahel silmapilgud, mil ta oma üksiolemist vihkab ja kardab. Minule ütles sisemine hääl, et ma sind iialgi enam näha ei saa, kui ma selle reisi, mis ammugi plaanitud oli, edasi lükkan." "Tohoo, ega sa ometi veel surra taha?" küsis Langberg pilgelikult. "Kes teab?" "või lootsid siin juba... pärandust leida?" "Sa püüad mind asjata haavata, armas onu," ütles Jostson tõsiselt. "Ma näen su silmist, et sa nii kuri ei ole, kui sa näidata tahad. veel rohkem: sa ei suuda oma salarõõmu täiesti varjata ja tunned südames väga hästi, et meie teine teisele vastastikku ainsateks sugulasteks ilma pääl oleme. Miks sa siis minuga seda inetut kometit mängid?" "Mis kometit?" turtsus vanamees mahalöödud silmil. "Mis kasu neist sugulastest on? Mitte midagi muud kui tüli ja riidu. Aita neid eest ja takka ja kuule sõimu pääle kauba. Mida vähem inimesel sugulasi ja sõpru, seda rahulisem elu. Mina pole enesele neid lobjakaid iialgi himustanud ja saan sedaviisi kõige paremini läbi." Langberg rääkis puhast tõtt - sugulaste ja sõprade järele polnud ta ilmasgi suurt igatsust tundnud. Ja siisgi - üks ainuke kord olivad ta tema kivinenud vanapoisi-südames soojemad tundmused ärganud. Oma ainsat õde oli ta enesest ikka eemal hoidnud, sest et ta vaeste õhkamist ja rahamangumist vihkas, kuid salamahti oli ta õde aidanud ja õepoega hästi koolitada lasknud. Ja kui õde vaese lesena suri, võttis Langberg õepoja enese juurde, et teda tubliks kaupmeheks, oma õitsva kaupluse sündsaks pärijaks välja õpetada. Paul oli sel ajal 17 aastat vana. Ühe aasta sees, mis ta onuga koos elas, sündis Langbergiga ime. Ta hakkas oma kaasinimesi usaldama ja seltsi otsima, võttis ka enese juures tuttavaid vastu ja kannatas, et Pauli sõbrad teda vaatamas käisivad. Ta muretses enesele paremad riided ja sõi paremat toitu - ühe sõnaga: oli kõige paremal teel, üsna igapäevaseks inimeseks saada. Räägiti koguni, et ta ühe rikka lese juures kuuenda kohvitassi järeldusel kosjajuttu teinud - muidugi naljatoonil... Ja siis tuli see päev, mil Paul, see kõigest arusaaja, kannatlik ja ikka rõõmus Paul, pilvetest kukkuvale onule otsekohe seletas: "Mina ei kõlba kaupmeheks!" Ei sääl aidanud helded ega valjud sõnad. Paul läks laevapoisina merele ja oli sest saadik kadunud. Langberg pahandas nii, et ta õepoja tarbeks muretsetud sängi ahjus ära põletas ja ühegi kirja pääle ei vastanud, kuni need hoopis tulemata jäivad. Sest saadik oli Langberg jälle, mis ta enne olnud: kuulmata ihnus, umbusklik ja inimesi põlgav üksilane. Ja nüüd istus see ära kadunud õepoeg jälle tema vastas, terve ja priske, hääd riided seljas, ütles, et ta omaga ilusasti läbi saab ja et ainult igatsus onu järele teda siia kihutanud. Oli see võimalik? Oli maailmas tõesti üks inimene olemas, kes ilma omakasulise tagamõtteta teda, vana Langbergi, meeles pidas, teda ainsa suguluse pärast kaugelt maalt vaatama tuli? See mõte oli nii arusaamata, nii pöörane, et vanamees oma umbusaldust korraga võita ei jõudnud. "vahest loodad minu juurest häid suutäisi leida?" algas ta ikka veel tusaselt. "Ära seda looda. Halvad ajad. Õhtuks pole mul muud kui leib, heeringas ja hapu piim." "väga rammus toit, aga mul pole nälga," ütles Jostson nukraks minnes. "Ma ei taha sind kauemalt tülitada. Lähen parem jälle sinna, kust ma tulin." Ta tahtis üles tõusta, kuid nüüd kargas vanamees kui torgatult püsti, surus oma kondised käed õepoja õlade pääle ja hüüdis nagu kohkunult: "Kuhu sa jooksed? Istu aga paigal. Kui sa mulle tüliks oleksid, ei ma siis sulle nii lahket nägu näitaks." "Sul on imelik lahke nägu," tähendas Jostson. "Noh, noh, ega ma pisuke plika pole, kellele kompvekk suhu pistetakse... Oota natuke, mul on Leenale paar sõna ütelda. Jäta lamp rahule, pole mul valgustust vaja. Pärast komistad ja teed tulekahju." vanamees kobas pimedas trepist alla. Tükk aega läks mööda, kuna all uksed käisivad; siis tuli Langberg tagasi, aga enne läve üle astumist pistis ta pää ukse prao vahelt sisse ja piilus kahtlaselt õepoja poole, kas see mitte vahest mõnda asja ei kisu. Nühes, et Jostson endisel paigal istub, astus ta kärmesti sisse ja küsis kavalasti silma pilgutades: "Kas v’a kibedat ka võtad?" "Pole teda just ära vandunud, saan aga muidu ka läbi," vastas Jostson. Langberg jäi pisut mõtlema, lõi siis käega ja ütles järsult: "Haruldast külalist peab ka haruldaselt vastu võetama." "Ära minu pärast ennast tülita, mul pole tõesti midagi vaja." "Ükspuhas - kui on Jõulud siis olgu Jõulud!" kinnitas vanamees kangekaelselt. "Aga ma pean ise minema. vana Leena on muidu küll truu koer, aga seda ei tee ta ilmasgi. Ära sina aga putku pane - ma tulen kohe tagasi." Ta tõmbas pleekinud ja kulunud vihmakuue õladele, pani vana kaabu pähe ja seisis juba ühe jalaga läve pääl, kui ta korraga jälle ümber pööras, kapi ja kummuti sahtlid lukku keeras ja võtmed tasku pistis. Sõnadega: "Ma valvan veel kojaust, kuni Leena tagasi tuleb" - lipsas ta uksest välja. Peaaegu oleks ka külaline tema järele ja hoopis minema läinud, kuid rõõm onu muudetud meeleolu üle oli siisgi kangem kui tusk tema haavava umbusalduse pärast. Jostson jäi istuma. varsti kuuldus alt jälle kojaukse kriiksumine ja siis ilmus Leena suure korviga ja laudlinaga. Kuna vana teenija lauda kattis ja korvist külme suupisteid ootamata küllusel välja kraamis, tuli tema rinnust raske ohkamine. "Miks sa ohkad?" küsis Jostson kaastundlikult. "Miks ma siis ei peaks ohkama, kui näen, kuda vana inimene nõdraks läheb," kostis Leena ja pani katkenud klaasipõhja, mis soolatoosi aset täitis, laua pääle. Taldrekud olivad niisama vigased, noad ja kahvlid lestadeks nühitud, linal suured haugud sees. "Kes läheb nõdraks?" "Kes muu kui vanamees ise - Teie onu." "Minu onu? Soo, soo, nüüd mäletad mind juba paremini, ja kuulmine on ka veidi paranenud. Aga mikspärast sa arvad, et onu nõdraks läheb?" "Mis see siis muud on? Eluajal ei võtnud ta viina tilka suhu, ikka mõistlik mees, et lust vaadata, aga sest saadik, kui Teie ära kadusite, hakkas ta jooma ja nüüd tõmbab enese vahel täis kui siga." Leena valimata kõneviis oma peremehe kohta pani Jostsoni vastu tahtmist naeratama. "Kas seda tihti juhtub?" küsis ta jälle tõsiselt. "Esiotsa ei olnud asi nii hull - üks kord aastas ja itta Teie äramineku aastapäeval, aga nüüd on mees iga paari nädala takka tüma." "Kus kohas ta joomas käib?" "Ikka siinsamas toas ja ihuüksi. Nii mõistlik ta veel on, et oma häbi inimestele näitama ei lähe. Arvab, et keegi ei tea, aga küllap teab mõnigi. Mina ei tohi kellegile sõna lausuda." "Nüüd ometi lausud." "Noh, Teile - Teie olete ju sugulane... Mu süda pakitseb ammugi. See on hirmus näha. Ma kardan ikka, et ta hullu pääga oma viimse vara läbi lööb." "See on peremehe oma asi." "Aga mis siis Teile jääb (siin riivas Leena külalist tigeda pilguga), ja mis mina sellest saan. et vana kitsipunga eluaeg oma verevaevaga orjanud olen? Oli mul seda prahti tarvis? Eks ma oleks ammugi mehele..." Leena pidi oma lori järsku lõpetama, sest Langberg astus juba uksest sisse. Hõlma alt kahte jämeda kehaga pudelit välja tõmmates ja laua pääle pannes ütles ta pool häbelikult: "Ei tea, kuda kõlbab - poed juba kinni, sain veel kaupmeeste klubist hädavaevaga kätte. Küll aga õues on pime!... Leena, kas muidu on lõik korras? Jah? Siis kasi minema!" Küll tõmbas Leena näo mossi, läks aga ilma urinata. Tema olekust oli näha, et ta vanameest kartis. Kuna Langberg kübara ja mantli varna riputas, silmitses Jostson laua pääle pandud pudelite päälkirjasid. Ta ei tahtnud oma silmi uskuda, kui ühe pudeli päält "Girard ja Co., Cognac," teise päält "Louis Roederer, Rheims" luges. Kõige kallim Prantsuse naps ja Shampanja tuline vahuviin! vana kitsipung oli julgesti oma kümme rubla kaupmeeste klubisse jätnud. Ja pääle selle veel need kallid suupisted!.. Jostson ei olnud joodik, ei ka maias ega nälginud, aga tema kehast käis soe rõõmuvool läbi, sest ta tundis selgesti, mis see kuulmata raharaiskamine tähendas: see oli onu lepituse-ohver, see tähendas suigutatud suguluse-tundmuse ärkamist, tumma andekspalumist ja andeksandmist! Langberg ei lasknud Jostsoni meeleliigutust liig suureks kasvada. vaevalt oli vanamees laua ääres istet võtnud ja toidukraami pääle pilgu heitnud, kui ta korraga jälle püsti kargas, ukse lahti kiskus ja Leenale järele karjus: Kui palju sa raha tagasi said?" "Neliteistkümmend kopikat," tuli alt vastus. "Kuhu sa raha panid? Kohe too siia!" "Raha on kilutoosi all." Langberg tõstis kilutoosi üles, luges kopikad hoolega järele ja peitis raha vestitasku. Siis hakkas ta napsipudeli korki välja tirima. "Miks sa enesele seda kulu teed?" ütles Jostson. "Eks ikka kalli külalise pärast," urises Langberg kulmu kortsutades. "Ära aga looda, et seda igapäev juhtub. Ega ma ometi kõige maailma jooksikute toitja pole." "Minul pole tõesti midagi vaja - olen söönud ja joonud." "Küllap jood veel, kui muidu saad. Klaasisid pole Leena muidugi lauale pannud. Seda ei tee tema iialgi. Tema ei salli, et mina joon - kardab, et temale liig vähe pärida jätan." Langberg võttis lauasahtlist kaks klaasi, puhus nad sissekogunenud tolmust puhtaks ja valas sisse: "Pinni, poiss, vaese mehe verd! Sarnast tiba pole sa vist veel keele pääle saanud." "Ma ei oleks iialgi aimata võinud, et sina napsi jood," ütles Jostson, kui ta vana ja väga kanget konjakit oli maitsnud, mis tema kurku kui tuli põletas. vanamees ei kostnud esiotsa midagi, vaid hakkas ahnesti sööma, kus juures ta lühikeste vaheaegadega oma klaasi täitis ja tähendas, kuna Jostson ainult viisakuse pärast mõne tiba kaasa rüüpas ja tüki suitsetatud angerjat maitses. Kange viin hakkas vanamehe pääle, kes ju mitte harjunud joodik ei olnud, varsti mõjuma. Ta silmad läikisivad, teravad palenukid lõivad punetama, keelepaelad peasivad lahti. "Sa küsid, miks mina joon?" algas ta juba veidi takistatud keelega. "Arvad sa, et vanal koil, nagu mind hüütakse, hinge sees ei ole? Ma olen lapsest saadik kui hobune töötanud, kui koer elanud, aga sellepärast ei ole ma veel koer ega hobune, ei ka mõni hingeta masin. Mul on mõistus pääs ja süda rinnus. Ma näen küll, et ma raha ilma õige otstarbeta kokku kraabin. Kellele ma seda korjan? Naerjale pärijale, ja see oled sina... see on, kui ma sind oma pärijaks tahan teha. Muidugi ei ole see kellegi otstarbe. Mul ei olegi otstarbet olnud. Raha ahnus on mulle külge loodud. Ma armastan raha tema enese pärast, tema korjamine võttis kõik mu aja ära. Mul polnud mahti muude asjade pääle mõtelda. Inimesi ma ei sallinud, ja see pole ime, sest ma pole kellegi poolt lahkust ega armastust näinud. Sa tahad vist ütelda: ma pole ise armastust otsinud ? ükspuhas - mu vead ei teinud mulle suurt vaeva. Aga sest saadik, kui sina siin ühe aasta elasid, on mu rahu rikutud. Ma pole enam endine inimene... Sinul oli imelik mõju minu pääle - vististi oled sa kas väga kaval või väga hää inimene. Kas mäletad veel, kuda ma sinu nurumise pääle selle vana priiskaja Pohligi lapsele vaderiks tulin? See oli minu elus esimene ja viimne kord. Kinkisin koguni hõbelusika! Ja see halpus kestab veelgi edasi: hiljuti võtsin Pohligi poja, keda üksgi kaupmees pidada ei taha, oma juurde õpipoisiks ja maksan lollikesele, kellest mul mingit kasu pole, kümme rubla kuus palka!... Ja paari päeva eest tegin veel hullema tembu. Kuulsin, et vana Pohlig juures hädas olla ja -mõtle seda nõdrameelsust! - saatsin tale postiga sada rubla. Muidugi pole tal kõige vähemat aimu, kust see õnnistus tuleb." Langberg häbenes silmanähtavalt oma rumala tembu pärast. Tuju parandamiseks tühendas ta ääreni täidetud klaasi üht lonksuga ja hammustas haput kurki pääle. Jostson ei pööranud temast silmi, vaid vaatas ja kuulas kasvava tähelepanemisega. "See on kõik sinu tegu," kõneles vanamees poolpahaselt edasi. "Küsi nüüd veel, miks mina joon! Arvad vist, et see kibe lake mulle suurt nalja teeb? Ei sugugi. Aga kui sina, rumal poiss, siit ära putkasid - ei tea, mis sul siin viga oli? - , läks see tuba minu meelest nii tühjaks ja kõledaks, et mulle hirm pääle tuli. Ma hakkasin vargaid ja vaimusid kartma, rändasin õhtul kui kuutõbine ühest seinast teise, ei saanud öösel magada... Sinu äramineku aastapäeval ostsin kõige odavamat porujommi, jõin enese täis ja magasin kui surnu. Hommikul üles tõustes tundsin päävalu ja häbi, vandusin joomise ära, väsitasin ennast üleliigse tööga, aga lugu ei paranenud. Muidu heitsin ikka kohe pärast õhtusööma voodisse, et mitte kallist lambiõli kulutada. Nüüd ei saanud enam ilma lambita läbi: nii pea kui pimedus kätte tuli, hakkasin ma segaseid kõminaid kuulma, viirastusi nägema, hirmuvärinaid tundma. Katsusin ajalehti lugeda, aga need tegivad oma politsei-sõnumitega mu vere veel rohkem araks. Peaaegu oleksin vana Leena enesele seltsiks kutsunud, aga häbenesin. Küll püüdsin haiguse vastu - sest mis tee muud oli kui haigus? - vahvasti võidelda, aga teatud aastapäeval et aidanud misgi abi - pidin ennast jälle viinaga uimastama. Sest saadik olen - Jumal andku mulle patt ja raharaiskamine andeks! - seda rohtu tihti tarvitanud." "vaene onu!" ütles Jostson pehmelt. ,,Jah, nüüd olen "vaene onu" - aga miks sa ära jooksid?... Sa ei usu, kui suur minu rõõm oli, kui sina täna poodi astusid." "Sinu rõõmust ei märganud mina midagi." "Soo? Lootsid vist, et sulle nuuksudes kaela ümber langen? Katsu asjameest!... Aga nüüd urgitse see teine pudel lahti - sinu käes käib see vist libedamini. Mina pole seda vahutavat vedelikku palju taravitanud ega ole mul ka parajaid riistu, aga eks õlleklaasid kõlba kah." Kork paukus. Langberg täitis klaasid ja lõi õepojaga kokku: "Minu terviseks, sest sina oled terve küllalt!" Tuline vahuviin tegi vanamehe kähku joobnuks. Ta silmad kippusivad kinni, keel jäi tümaks, sõna ei tahtnud enam mõtte järele jõuda. "Pagana pihta - küll on hää tiba!" kiitis ta lapselikult itsitades. "Teise klaasi tühjendame selle pääle, et sina, võrukael. enam ära ei jookse." "Paraku pean ma varsti jälle koju reisima," ütles Jostson kahetsevalt. "Mi-is?" kogeldas Langberg tõeliselt kohkudes ja kiskus silmad võimalikult laiali. "Kus see kodu sul siis on?" "Ma ütlesin juba: Amerikas." "Ame-e-rikas?... Ega sa hull ole! No mis sa säält otsid?" "Mul on sääl omandus ja asjatalitus, mis minu ligiolemist tingimata nõuavad." "Tühi kõik Mis asjalatitust... asja-asjatalitust sul sääl võib olla? Jiä parem siia - ma teen su oma asjatalitajaks ja maksan... maksan viiskümmend rubla kuus palka." Jostson naeratas: "Sinu pakkumine auustab mind üle väärtuse. aga, armas onu - ma ei võo tõesti mitte." "Ei või?... Kas tahad kuuskümmend rubla?" Ameriklane kehitas õlasid. "Seitsekümmend... seitsekümmend viis rubla... oh sa hingenöörija! Ega ma sulle ometi sadat rubla või maksta. Prii ülespidamine ka veel. Ei taha?" vanamehel seisis higi otsaees. Ennast küünarnukkidega lauda mööda õepoja ligemale nihutades, sosistas ta tungivalt: "Aga mis siis, kui ma homme sinu kasuks testamendi teen?" "Ma ei või seekord rohkem kui paariks nädalaks siia jääda," vastas Jostson tõsiselt. "Sa oled ju ärimees ja tead, kuda sarnase asjaga lugu on. Mis sa ütleksid, kui mina sind paluksin oma kauplust, nagu ta praegu on, seisma jätta ja minu juurde Amerikasse elama tulla? Ma kardan, sa viskaksid mu uksest välja. vahest edespidi..." Jostson jäi vait, sest onu silmist paistsivad tundmused, mida sääl vist veel keegi polnud näinud: ehmatus, ahastus ja tõsine hingevalu. vanamees surus mõlemad käed pää külge, pigistas silmad kinni ja sosistas tükaldi, nagu unes: "Ma olen vana ja haige, ma lähen pääst nõdraks... ma näen kollisid... Kas mind siis keegi ei salli? Miks nad mind vihkavad?... Ma näen vihast põlevaid silmi... kõva käsi sasib mu kõrist kinni... mind kägistatakse... Appi, appi!" kisendas ta korraga pool-lämmatatud häälel ja vajutas küüned oma kaela sisse, nagu tahaks ta kellegi käsa säält ära kiskuda. Jostson peastis onu käed lahti ja püüdis teda vaigistada: "Pai onu, ära karda, mina olen ju veel siin." Langberg ajas silmad lahti ja vahtis tüki aega külalise otsa, kuni ta segane aru vähe selgus: "Ah sina - Paul?... Kuule, ole pai poiss, ära mine Amerikasse! Jää siia, ole mulle seltsiks... Ah soo, sa ei taha. Miks sa siis ei taha? Sina oled ju ainus inimene, kes mind ka inimeseks peab. Teistele olen ma "vana koi"... Ma ei tea, mis siis tuleb, kui sa jälle ära jooksed, aga seda ma sulle ütlen: minult sa siis kopikat ei päri - ennem joon kõik ära." "Armas onu, sa oled juba liialt joonud - jäta nüüd järele!" palus Jostson. Langberg tõrjus teda käega enesest eemale ja kähistas kurjalt: "Kasi mu silmist! On sinul siin ka midagi käskimist?... Näe, kuda ma järele jätan!" Ta pani pudeli mokkade külge ja jõi ta joonega tühjaks. Siis oli vanamehe jõud otsas. Ta laskis käevarred ja pää lõdvalt laua pääle vajuda ja jäi korisevalt norskama. Ameriklane ei uskunud vaimude sisse ega kartnud kollisid, aga tema rinda rõhus arusaamata raske tundmus. See kamber oli nii tühi ja vaikne, nii ilma naabriteta, ainsast aknast vahtis pime, saladuseraske öö sisse ja tuul kiunus nii ütlemata haledasti... Kogemata jäi Jostsoni silm akna pääle seisatama, mis umbes sülla kaugusel põigiti tema vastas oli. Ja korraga arvas ka tema viirastust nägevat. Mustava aknaruudu taga hakkas midagi valgendama, nagu suruks inimese nägu ennast ruudu vastu, ja see nägu kandis enne nähtud joonesid - see oli Martin Timmi nägu! Jostson oli raudsete erkudega mees, aga ühe silmapilgu tundis ka tema kiirendatud veretuksumist ja vuhinat kõrvus. Oli see viirastus või vahtis sääl elus inimene aknast sissi? Enne kui Jostson selle kohta selgust sai, oli valgendav vari kadunud - akna taga mustas jälle ainult öö pimedus. Nüüd kargas Jostson püsti, tõukas akna lahti ja pistis pää välja. Õues ei olnud midagi iseäralikku näha ega kuulda. või kuuldus säält värava poolt kärmete sammude padin? Aga see võis ka tuulest sünnitatud müdin olla... Jostson jooksis trepist alla, keeras kojaukse lahti, katsus õueväravat ja leidis selle lukus olevat, kobas kõik õue nurgad läbi - ei inimese hinge kusagil. Tagasi tulles leidis ta Langbergi toa pimeda olevat - vist oli lahti jäänud aknast tulev tuulehoog lambi ära kustutanud. Jostson tõmbas tikuga tuld ja pani lambi põlema. Laua ääres norskas Langberg endises seisukorras. Jostson vaatas veel korra aknast välja. "Pean ma onu hoiatama?" mõtles ta iseeneses. "Ei, see ei maksa - tema veri on muidugi üleliiga äritatud. Ja minu oma kah. Ma nägin viirastust. värav on kinni ja libedat seina mööda ei pease keegi kass akna juurde. vanaaegne konjak, onu joobnud jampsimine ja seltsimajas kuuldud lori läibisegamini on mulle niisugust meelesegadust sünnitanud, et ma seda rumalat poissi tõesti akna taga arvasin nägevat, kuhu ta nii väga kippus. Tühi mõttekujutus - see on kõik." Ta võttis nõrgalt vastu rabelema vanamehe sülle ja pani ta sängi pääle sirukile. Siis vajutas ta akna haagid hoolega kinni, vaatas veel korra, kas lamp hästi põleb, võttis palitu, kübara ja kepi ja läks alla. Köögis äratas ta Leena, kes istudes tukkuma oli jäänud, üles ja ütles temale: "Peremees uinub. vaata tema järele, enne kui magama lähed, ja katsu teda riidest lahti võtta." "Ega see esimene kord ole, et ta riides magab," vastas Leena haigutades. "Sa võiksid siisgi kord järele vaadata." "Pole tal viga kedagi. Eks ma tea. Möllab ja möllab - pärast magab kui jahukott." "Kas täna käis keegi võõras inimene õues?" "Pole ma kedagi näinud." "Soo, soo. Lase mind nüüd õueväravast välja. Onule ütle, et ma teda varsti jälle vaatama tulen." "Seda ma usun," pomises Leena ja võttis võtme varnast. Uulitsale astudes pistis Jostson Leenale mõned hõberahad pihku ja soovis temale hääd ööd. Leena hõõrus rahasid peo sees, vahtis lahkuvale külalisele altkulmu järele ja pomises pool kuuldavalt: "Mis sel poisil viga raha loopida - ega vanamehel pikka iga ometi enam ei ole."
4. Niguliste kiriku tornikell lõi kaksteistkümmend. "Pole ime, et kolli nägin," mõtles Jostson naeratades ja tõttas kiirendatud sammul võõrastemaja poole. Rättsepp Georg Pohlig - sündinud Jüri Poolik - oli Eesti-Saksa "antvärgi" alguskuju. vaese poisina oli ta omal ajal paljajalu külast linna tulnud ja siin seltslikul redelil pulk pulgalt kõrqemale roninud, see on: rätsepa õpipoisiks, selliks ja meistriks saanud. Õige õnnelapsena leidis ta kohe hää meistri, oma painduva iseloomu pärast peasis ta sellide käte alt peaaegu ilma peksuta läbi ja ilusa poisina võitis ta meistri ainsa tütre südame. Pikema vastupunnimise järele võttis meister, ehk küll ise Saksa mees ja selle pääle väga uhke, maheda Eesti selli omale väimeheks ja näitas temale veel suuremat lahkust sellega, et paar aastat pärast pulmi siit ilmast lahkus. Kena maja ja suur äri jäivad väimehele päranduseks. See sündis käsitöö-meistrite kuldsel ajal, mil tööstuse vabadust, vassijaid, odavaid juudikauplusi ja võistluse kibedust veel ei tuntud. Pohlig hakkas hulga inimestega tööle, see on: ta pani käed rüppe ja laskis teisi tööd teha. See ei olnud tema meelest muud midagi, kui üks meistrite loomulikkudest eesõigustest, mida seadus isalikult kaitses. Meister Pohligil oli seitse püha nädalas, kuid tema igapäevane eluplaan oli sääl juures kindlasti korraldatud. Hommikul tõusis ta hilja voodist ja istus üärast kohvijoomist veel paar tundi pehmes leentoolis, unekuub seljas, pika varrega piip suus (neid piipusid oli tal terve kogu) ja ajaleht või raamat käes. Pruukosti võttis ta oma armsamas trahteris, ametivendade keskel, kus mõõdukalt napsitati, õlut joodi ja magusal jutuvestmisel linna-uudiseid vahetati. Lõunasöök oli ikka väga rammus ja mitmekesine. Selle pääle tuli paaritunniline uni ja pärastlõunane jalutus. Õhtul istuti klubis punshi või grogi juures, ehk jälle võeti võõraid vastu ja käidi võõraks. Pühapäeval kuulati kõige perega Saksa kirikus Jumala sõna, õhtul võeti gildemajas lõbupidudest osa, mis ikka kuni "sinise esmaspäeva" hommikuni kestsivad. Oma perekondlikus elus oli meister Pohlig täiesti õnnelik. Tema abikaasa oli piltilus, õrn, tasane ja hää südamega naesterahvas, kes mehele iialgi vastu ei rääkinud ja temale ka siis armastusega ümber kaela langes, kui mees vahel alles vastu hommikut "kilgiga" koju tuli. Oma lapsi kasvatas Pohlig kristlikus vaimus ja valitses perekonda kui õige patriarh, ilma et tal valjust vaja oleks olnud. Tema lastest võidi õieti näha, kui ilus meie "alamat tõugu rahvas" - olgu ta nüüd puhta- või segaverd - võib olla, kui aga jõukas elujärg ja hää kasvatus tema esimest eluiga õnnistavad. Pohligi lapsed - üks poeg ja kolm tütart - olivad kõik kenad kui kannid, ja vanemat tütart loeti linna esimeste iluduste sekka. Muidugi olivad nad igapidi "saksa lapsed" ja mõistsivad maakeelt vähe - nii palju kui nad teenijatelt õppida jõudsivad. Pohlig ise oli loomukindel kadakasaks, kes oma pärisrahvusest midagi teada ei tahtnud. Eesti keelt ainult naljatades suhu võttts ja seltsipidudel oma "Saksa-emakeelt" vaimustusega elada laskis... Ja vaata - kõik oli väga hää ja Baltimaal oli nii mõnelgi mehel ilus elada. Kustumata kirjaga seisab nende kenade päevade mälestus meie vanemate kaaskodanikkude südametes üles tähendatud, kustumata on ka kadakasakste truudus Saksa seltskonna vastu, kes neid rabast haljale mättale tõstes armuga oma kaissu võttis, neile Saksa haridust, keelt ja meelt omandades. Kes kord selle seltskonna mesti peasis, sellel oli ju nii kerge ja lõbus elada, see kerkis "toore hulga" pimedusest korraga heledale päikesepaistele! Oli see siis ime, et just meie kadakasaksad endistele oludele, nõnda nimetatud "Saksa ajale" kõige valjemaid kiidulaulusid laulavad? Nende laulud voolavad ju tänulikust südamest ja on sellepärast vähemasti niisama õiglaselt mõeldud, kui väsimata sakste-siunamine nii mõnegi mehikese suust, kes Saksa keelt et mõista ja Saksa seltskonda iialgi ligidalt näinud pole. Aga ajad muutuvad, vaheseinad langevad. "toore hulga" pimedusest kipuvad ikka uued jõuud ilma sakste abita päevavalgele, kuna vana aja lapsed, kes eesõiguste varjul ladusa, võitluseta eluga ära harjunud, kohmetult silmi hõõruvad, komistavad ja oma vanu jumalaid asjata appi hüüdes kukuvad, kui nad mitte oma iseloomu poolest kindlal jalal ei seisa. Meister Pohlig ei soovinud uue aja valjemaid nõudeid täita ega oma harjunud eluviisist lahkuda. Sarnase meelekindluse esimene tagajärg oli see, et ta maja ära müüma ja äriga üürikorterisse kolima pidi. See korter oli linna keskel ja kaunis tore. "Jumal tänatud, et majaomaniku muredest lahti olen," ütles Pohlig, kui ta üürikorteris esimesel hommikul laabruki selga tõmbas ja kõige pikema varrega piibu vanema tütre käe läbi põlema sütitada laskis. "Kahju, et palju majaasju kolimisega rikutud on," kurtis abikaasa. "Mis sest - küllap saame jälle uued," trööstis meister. Aga ta ei saanud enam uusi muretseda. Äri läks esiotsa tüll veel parajasti, sest koht oli hää ja vanad tööandjad jäivad truuviks; kuid töö juures puudus peremehe silm. Paari aasta pärast pidi Pohlig jälle kolima - seekord juba kõrvalisesse uulitsasse, kus juures majaasjad jällegi viga saivad. Sest saadik oli kolimine Pohligil harjunud asjaks. vanad kunnid kadusivad, uusi tuli vähe juurde. Paremaid aegu polnud loota, sest raha tagavara oli otsas ja riidekauplused ei tahtnud enam midagi võlgu anda. Selle tõelise jutu algusel elas Pohlig juba kaugel alevis ja küürutas ise ühe ainsa õpipoisiga töö juures. Korteril oli ainult kaks tuba. Mis aga kappide ja vaheriiete abil nii kunstlikult neljaks jaotatud olivad, ei meistril ikka veel üks ruum töötellijate vastuvõtmiseks, teine töötoaks, kolmas saaliks, neljas magamisekambriks oli. Saalis seisis ka veel vanaaegne klaver, kõigis ruumides valitses laitmata puhtus ja asjade vead olivad kunstlikult kinni kaetud, nõnda et vaesus kusagil otsekohe silma ei paistnud. Perekonnas valitses endine rahu, tingimata sõnakuulmine ja kokkuleppimine, ehk küll teenijate abiga harjunud emand nüüd ise köögis pidi ravitsema, tütred oma õrnalt hoolitsetud kätega sada korda lapitud pesu paikasivad ja ahju taga meistri rahu rikkuv koll - vanade päevade viletsus - jäädavalt pesitses... Esmaspäeva õhtul istusivad Pohligi tütred laua ümber, mis "saali" ainsa akna all seisis. Kõik kolm olivad kibedasti ametis. Kahekümneviie-aastane Helene, kes perekonda eratundide andmisega toita aitas, parandas mõne kirjatöö vigasid, seitseteistkümne-aastane Luise lappis isa särki ja kolmeteistkümne-aastane tütardekooli kasvandik Selma õppis Prantsuse keeli sõnu pähe. Helene, kellel ahju taga pesitsevast kollist kõige rohkem aimu oli, laskis aeg ajalt oma targad silmad salamurega õdede pääl viibida ja lõbustas tihti ohkavat Luised ilmasüüta naljaga. Luise naeris, mispääle tõsise loomuga Selma torisema hakkas: "Oh võtku teid! Praegu oli mul kolm sõna kindlasti pääs, nüüd on kaks jälle unustatud." "Oleksid sa viis sõna korraga pähe õppinud, siis oleks sul nüüd veel kolm järel," naljatas Helene. "Mis sinul viga naerda - sa oled koolist väljas, katsu aga, et mehele saad," taples Selma. "Sina saad vist enne mind mehele, sest sul on meesterahvaste juures õnne. Lukusepa õpipoiss Kaalu vaatab ikka suure armuga aknast sisse, kui sina siin istud." "vuih, Helene!" sähvis Selma selle tõsise meele-äritusega, mida iga linnaneiu tunneb, kui teda tõe või nalja pärast lihtsa tööinimesega kudagi viisi kõrvu pandakse. Majas elas palju inimesi, muude seas ka noori mehi, kes mööda minnes ikka hää meelega Pohligi korteri aknatest sisse vaatasivad, kuid Pohligi tütarde silmas äratas iga varblase sabaots rohkem tähelepanemist, kui need noored mehed oma määrinud nägudega, kehva riidega ja Eesti keelega. "Ära tee lapsega kõlbmata nalja," noomis ema köögist. Helene jäi vait ja Selma pistis oma peene ninakese jälle raamatusse. Luise sirutas tihti kaela ja piilus õuevärava poole, mis aknast poolpõigiti kätte paistis. "Sinu parun jääb täna hiljaks," ütles ta viimaks kannatult. "Miks sa teda minu paruniks nimetad?" küsis Helene. "Noh. eks me tea, kelle pärast ta meid vaeseid oma sõprusega auustab." "Kelle pärast siis?" "Mina pole ju muud kui silguniisk," seletas Luise kaudsi ja veidi kibedalt. "Tõsi küll, aga papa ja mamma ei ole mitte silguniisad. Parun armastab papaga juttu vesta - miks sa ei usu, et ta selle pärast meil käib? Ja pääle selle on siin meist mõlematest palju külgetõmbavam isik olemas - meie tõsine ja virk Selma." "Teie oma lobisemisega!" pahandas viimati nimetatud isik. "Jälle unustasin sõna ära! Kui nüüd see (Selma ei nimetanud mingit nime, aga tema mõru näoke läks korraga rõõmsamaks), kui see ka veel tuleb, siis võin julge olla, et homme koolis trahvi saan." "Sa vaene patuoinas!" ütles Helene õekese kuldjuukseid silitades. "Põlga neid noorimehi - sa näed ise, kuda need meile tüliks on. Peaks see täna ometi tulemata jääma!" "Oh ei, ei!" vaidles Selma suure ägedusega vastu, kuid järgmisel silmapilgul lõi ta enesele plaksti suu pääle ja mattis häbise näo raamatu lehtede vahele. Töötoast kuuldus meistri haigutus ja murelik küsimine: "Kuhu ta täna nii kauaks jääb?" Kõigest oli näha. et Pohligite perekonnas kallist külalist oodati. Ja viimaks ta tuligi. Kerge koputus ukse pihta - ja sisse astus noor parun Stern-Himmelshausen, nägu õitsev ja rõõmus kui ikka, kena ülikond kui keha külge valatud, glaseekindad käes, painduv kepike ja roosa paberisse mässitud pakike kaenla all. Jah - see oli natuke teist moodi "kavaler", kui need noored mehed, kes majaõuest Pohligi korterisse vahtida armastasivad! Tema ilmumisel tungis värske õhuga ühtlasi ka otsekui värske eluvool ja rohkem valgust tuppa. Meister Pohlig viskas töö käest ja tõttas külalisele rõõmust läikival näol vastu, õpipoiss hirvitas kõrvuni, emand ilmus käsa pühkides köögist; peretütred jäivad viisakalt istuma, aga Luise käest kukkus nõel maha ja Selma käes läks raamat iseenesest kinni. Ainult Helene ei ilmutanud oma olekus mingit iseäralikku ärevust. Alles siis, kui noor parun sügavasti kumardades ja neiu iludust kuuma pilguga otsekui kallistades tema ees seisis, pani ta sule ära ja surus kui hää sõber pakutud kätt. Benno pani roosa paberisse mässitud pakikese Selma ette: "virgale õppijale teaduste kibeduse vastu." "Tänan väga," ütles Selma rõõmu pärast punastades ja hakkas sukrukraamiga täidetud karpi sedamaid lahti krabistama. Benno tõmbas õlad kõrgesse: "Muud midagi kui "tänan väga"? Lootsin rohkem, aga mis teha? Ce que femme veut, Dieu le veut - see tähendab: mis Stude teeb, on hästi tehtud. Katsuge aga." Paruni ilmumine oli kõigile töö lõpetamise märgiks. Ainult emand läks kohe jälle kööki ravitsema, kust armas aneprae lõhn välja tungis. Meister kadus mõneks minutiks magamisekambri vaheriide taha, kust ta puhtaks pestult, kammitult ja pühapäevase ülikonnaga ehitult jälle välja tuli. Oma viiekümnest aastast hoolimata oli ta ikka veel kena mees, päris saksa näoga ja pika, tumeda prohveti-habemega. Pühapäeva-riides ei olnud ta enam viletsusega võitlev käsitööline, vaid endine vannutatud suurkodanik, gilde eltermann ja suure äri pidaja, kes seda veel imeks ei arvanud, kui mõni parun temale külaliseks tuli. võõraid oli ta kui õige Baltimaa poeg ikka lahtiste kätega vastu võtnud, ja nüüdgi veel käisivad endised tuttavad, kuigi nende elujärg palju parem oli, teda ja tema perekonda hää meelega vaatamas, teades, et sääl ikka ladus viis ja lahked näod leida olivad. Harva läks õhtu mööda, kui Pohligil võõraid ei olnud, ja ikka pani . ta neile ka midagi ette, olgu see ka vahel ainult leib, heeringas ja klaasike napsi. Täna võis ta oma kustumata igatsust jälle täita, see on: suurt saksa suurepäraliselt vastu võtta ja ise saksa mängida. Alles nädala lõpul oli tal kibe käes, nõnda et teda üürimaksu võlgnemise pärast peaaegu jälle kolima oleks sunnitud, kuid siis tuli korraga povestka ja Pohlig tõi posti päält suurema rahasaadetuse - sada rubla-ära. Raha saatja polnud ennast nimetanud, aga kes teine ta ikka võis olla, kui see kena, kallimeelne noor rüütlipoeg? Sellepärast oli Pohlig ka nõuuks võtnud, lahket andjat tänasel õhtul iseäraliku toredusega vastu võtta. Raha oleks äri tõstmiseks küll palju hädasemalt vaja olnud, aga kadakasaksa ohvrimeel on ju piirita, kui ta oma saksust niisugusele kahtlemata saksale, nagu noor parun Stern-Himmelshausen oli, näidata võib. "Ma palun heldesti vabandada, et silmapilguks ära lähen, aga mul on veel midagi muretseda," ütles ta, paruni kuju õrna pilguga paitades. Benno jäi üksi rättsepa tütarde seltsi. Ta võttis tooli ja mahutas enese Helene ligidale. Nad olivad vanad tuttavad, aga nende vahe ei olnud selge. Seda märkas küll iga laps, et noor parun mitte ainult meistri toreda habeme ja ladusa jutu pärast siia ei kippunud, vaid et tema silmad ikka Helened otsisivad ja tihti mõtlevalt, küsivalt, ihaldavalt tema pääl viibisivad. Ja ilus, uhke Helene, kes ühe käepaluja teise järele tagasi lükkas, oli Bennoga väga lahke, vahest lahkem kui kellegi teise meesterahvaga. See polnud ime. Ta oleks ju hingeta kivikuju pidanud olema, kui see hiilgav, ühtlast uhke ja alandlik noormees temale sugugi poleks meeldinud. Aga kus olivad meeldimise piirid? See küsimus tegi õnnest hellitatud Bennole nähtavat vaeva. Praegugi tõmbas ta oma rõõmsaks loodud näo võimalikult krimpsu ja algas sügaval rinnahäälel: "Preili Helene, ma olen täna terve päeva mõtelnud." "Siis olete vist õige väsinud," kostis Helene, oma peenikesi mokki vähe arusaadavalt kräsutades. "Ma tunnen tõesti nagu väsimust." "Nüüd võite puhata. Noorte naesterahvaste ees ei maksa mõtteid välja kraamida." "Miks mitte?" "Teate ju, milleks pärlid liig kallid on." "Preili Helene! Kas Teil südametunnistust polegi? Just Teie ees tahtsin ma oma mõtteid välja kraamida, aga Teie ei usu ju paraku minu tõsiduse sisse." "Kuda nii? Ma pole kordagi kahelnud, et Teie... oma vanaduse kohta üks meie linna parematest mõttetarkadest olete." "Ma olen Teist terve aasta vanem." "Ja vististi ka targem - selle üle pole vaidlemist. Aga mis see sissejuhatus tähendab?" "Mul oli himu Teiega keerulisi eluküsimusi harutada, aga Teiega ei saa inimene tõsist sõna rääkida. Teil on liig rohkesti naeru silmis. Ma tahaksin Teiega kusagil pimedas nurgas üksipäini istuda, siis vast võiksin ära rääkida, mis mul südame pääl on." "Pimedasse nurka ma küll ei tule, sest ma kardan kolumatsi. Aga ma võin ju oma õnnetud silmad kinni pigistada." Benno ohkas ja tegi teist juttu: "Kas teate, preili Helene, mis mulle täna iseäraliku teravusega silma torkas?" "Noh?" "Ma panin tähele, et ühenäolised inimesed ka oma karakteri poolest ikka enam või vähem ühesarnased on." "Kelle vahel Te seda kahekordset sarnadust tähele panite?" "Meie isade vahel." "See on ju suur auu... Teie isale." "Ilma naljata. Nad on peaaegu ühte nägu ja ühest pehmest puust lõigatud. Need on vana Balti-Saksa herrasloomud, omast kohast hääd, aatelised, õnnelikud inimesed, nii kaua kui neil küllus käes ja suured eesõigused müüriks ümber on. Ses olekus on kõik Baltimaa sakslased, nii hästi mõisnikud kui linnakodanikud, seni olnud. Paruni ja Saksa käsitöölise vahel polnud selle poolest suurt vahet - mõlemad elasivad kui Aabrami süles. Neil on palju armsaid mälestusi, aga nad pole midagi juurde õppinud. Selle tormi vastu, mis nüüd kahelt poolt tõuseb, ei jaksa nad kaua seista. Kui mitte mõru vägev käsi meie eesõigusid ei kaitse, siis oleme kadumise lapsed." "Teie algasite meie isadest - nüüd olete juba politikas ja kuulutate tulevaid asju ette," tuletas Helene meelde. "Meie isad on oma iseloomu ja ajavoolu ohvrid. Nende saatus näitab, mis meil kõigil ees seisab." "Teie ei jaksa siis ka mitte tormi käes seista?" "Ma olen oma isa poeg. Kui mul eesõigusi pole, siis olen ma kadunud inimene." "Aga Teil on ju sündimise ja... looduse poolest küllalt eesõigusid." "Kõik vähe," ohkas Benno. "Minule oleks õnn või seadus pääle seisusliste eesõiguste veel vähemasti ühe miljoni hällisse pidanud panema, siis alles oleksin ma täisinimene. Ilma selleta olen ma null. Ma teenin ajaviiteks krediitkassas ja saan sada rubla kuus palka - see on umbes niipalju, kui vähegi puhtust armastav inimene tärklispesu ja kinnaste eest välja annab. Elamiseks ei jää midagi järele. Ja paremat pole mul oodata. Ma ei jaksa ennast toita." "Teil on täna tõesti väga tõsised mõtted." "Kas mul neid siis muidu ei ole?" "Ma olen Teid rohkem... lõbusast küljest tundma õppinud." "Oh. neid lõbusaid külgesid peab mul ikka vist olema, sest ma näen enese ümber enamasti rõõmsaid nägusid. Kõik lapsed ja koerad on minu sõbrad. Ma olen seni mureta kui lind oksa pääl elanud. Ma pole midagi põhjalikult õppinud, arvates, et kõik iseenesest tuleb... Nüüd öeldakse mulle, et isal raha otsas, ja kästakse rikast naest kosida." Siin vaatas Benno neiule otsekohe ja teravalt silmade sisse. Need silmad olivad selged ja lahked nagu ikka. Luise õrna palet kattis häkiline kahvatus, mida aga Benno tähele ei pannud. "Rikka naese kosimine pole ju veel kõige suurem õnnetus," ütles Helene rahuliselt. Parun lõi käega laua pääle ja hüüdis ägedalt: "Ma et või ega taha mitte! Ma armastan ju ülearu... seda... seda väikest kelmi Selmad." Selma punastas ja tegi väga kurja näo. "So-o?" ütles ta mokki torusse ajades ja riivas vanemat õde tähenduserikka pilguga. Meister tuli veinipudeliga ja konservitoosidega tagasi. Emand hakkas tütarde abil lauda katma. vaheajal mahutas Pohlig enese paruni kõrva, vaatas temale armastusega silmi ja ütles tasakesti: "Ma pole veel mahti saanud, Teid, armas ja auustatud paruni herra, Teie kena saadetuse eest tänada." Benno tegi suured silmad: "Ma ei saa aru, millest Teie räägite." Pohlig pilgutas silmi, muigutas mokki. "Eks ma mõista - Teie olete õige Saksa rüütel, kes oma häätegude eest tänu ei nõua... Mul oli tõesti peenike peos - nüüd olen jälle mõneks ajaks peastetud. Sada rubla ei ole väike asi. Muidugi jääb see ainult laenuks, mida ma omal ajal auusasti ära tasun." "Teil ei ole mulle midagi tasuda... ma ei saa tõesti ühestgi sõnast aru..." kogeldas Benno. Pohlig pani oma sõrmeotsad hellasti paruni käe pääle ja sosistas kavalasti naeratades: "Seda paremini mõistan mina. veel üks kord: tuhat tänu ja siis - suu lukku." Benno kehitas meeleäraheitlikult õlasid... Söömalaual istutas Pohlig paruni selle tooli pääle, mis kõige vähem vigastatud oli ja pani temale oma käega kõige paremad suutäied ette. Tema ise sõi mõistusega ja plaanilikult, kui õige kunstnik, kus juures ta iga toidu hääd ja halvad küljed imekspandava asjatundmisega ära seletas. Ta algas heeringast ja võttis järk järgult ikka peenemad suupisted käsile, kuni magusasti lõhnav anepraad tema tänast õhtusööki kroonivalt lõpetas. Iga kolme suutäie kohta tuli väike naps, ühtegi toiduainet, mis laual oli, ei jätnud meister katsumata, ja igal vahetusel pühkis ta noa ja kahvli, mida inimese pääle paraku rohkem kui üks paar olemas ei olnud, kõige suurema hoolega puhtaks, et mitte ühe toidu maik teise oma ei segaks. Paremat toidukraami käis Pohlig ikka ise ostmas, sest et ta väljavaliku asjus kedagi teist ei usaldanud. Turul ja poodides tunti teda kui terava nina ja keelega vigadenuuskijat. "Teie olete vist suure osa oma eluajast maitsekunstile pühendanud," ütles Benno, kui Pohlig temale peenikese vahe pika ja laia pääga kilude vahel ära oli seletanud. "Olen küll," vastas Pohlig uhkusega. "Kui inimene oma elu maitsta tahab, peab ta seda põhjalikult maitsma õppima, muidu on ta kui pime paradiisis. Elu on ikka ilus, kui meie oma kallimat Jumala andi - oma himusid - hää tahtmisega täidame. Minule on Looja peene-tundelise kurgulae kinkinud. Ma ei ole seda kallist annet mitte känguda lasknud, vaid tänulikult harjutanud, ja tunnen nüüd iga hää suutäie juures tõelist rõõmu. Õnnetundmus on ju igal inimesel pääasi ja mina olen täiesti õnnelik, kui mulle toit hästi maitseb. On see patt? Ei, see on õige elukunst... Aga Teie ei söö täna midagi, paruni herra. Mis Teil viga on?" "Ei midagi... Ma olen Teie elutarkuse auustaja ja ise suur maitsekunstnik, mitte ainult kurgulaega, vaid kõigi meeltega. Ma armastan kõike, mis ilus, magus ja kallis on, ja olen niisama kui Teie täiesti õnnelik, kui oma külgeloodud himusid täita võin. Aga seda hirmsamalt kujutan ma enesele aega ette, mil ma neid mitte enam täita ei suuda." "Teie olete noor ja juba sarnased mõtted pääs? vaadake mind - ma olen vana, aga olete Teie mind juba murelises mõttes näinud? Näete isegi, et mu käsi halvasti käib, aga see ei tee mind veel õnnetuks, sest see pole minu süü. Meie seaduseandjad on lolliks läinud. Iga vilets vassija, iga Eesti popsipoeg tohib ju nüüd meie, vanade Saksa meistrite ametit pidada ja tööhindasid rikkuda! See mõte ajab nutu ja naeru korraga pääle. Need tölbakad talupojad tikuvad rüsinal igasse ametisse - ja neid sallitakse. Koerapiitsaga peaks neid linnast välja aetama!" "Need vaesed inimesed tahavad ju ka elada," heitis Helene sõnakese vahele. "Elagu oma suitsukoobastes ja söögu silku leiba - paremat pole neil tarvis," hüüdis meister kaunis ägedalt. "Sarnaste lurjustega ühte ametit pidada, nendega koguni võistelda - see käib üle minu jõuu, see ajab mu tööhimu ära... Ma pean nüüd teenimata vaeva ja häda kannatama, kuid seda peenema mõistmisega maitsen ma neid haruldasi lõbusid, mida elu mulle veel pakub. vaadake, selle kõva, soolase heeringatüki sõin ma ainult sellepärast alla, et kurgulage sardiinide ja humrite vastu sündsalt valmistada... Ja kas teate, mis mul selle toosi sees veel on? Pool naela värsket Astrahani kaviari!" Meistri näo üle lendas nii hele rõõmuhelk, et Benno naeru ei suutnud pidada. "Olete ikka veel hinge poolest noor," ütles ta mokki närides. "Jumalale tänu - jah!" kinnitas Pohlig. "Minu sees elab veel mu Saksa esivanemate värske, mureta ja paindumata vaim. On mul raha, siis olen rõõmus; pole seda mitte, siis maitsen tulevat rõõmu ette. Muret ma ei tunne." Siin tuli vaikselt sööva ja kuulava emanda rinnast kerge, värisev ohkamine, mis Bennole põhjust andis meistrilt küsida: "Kas Teie siisgi muret ei tunne, kui oma vanade päevade ja... oma perekonna pääle mõtlete?" "Oma perekonna pääle?" kordas Pohlig veidi kohmetult. "Eks ma ole oma lapsi ilusasti kasvatanud ja koolitanud - katsugu nüüd ise läbi saada. Ja minu vanad päevad? Mul pole ju enam palju elada - pean ma oma ilmavaadet nüüd veel muutma hakkama? Ennem lähen kohe hauda... Mis kasu on rahast, kui seda välja ei anta? Sääl on meie Selma ristiisa, vana koi Langberg, kes muud ei tee, kui kraabib aga raha kokku. Mis kasu tal sellest on?" "Tema täidab ju ka oma külgeloodud himu - raha himu. ja on selle juures vist täiesti õnnelik," tähendas Helene. "Jah - see on jälle tema elukunst," lisas Benno naeratades juurde. "Ma tänan sarnase õnne ja elukunsti eest!" ütles Pohlig põlgavalt. "vana kitsipung pole vist veel ühtegi rõõmsat päeva näinud. Mina elasin ja laslksin teisi elada, tema pole oma rahahunnikuga enesele ega teistele mingit hääd teinud. Tema ei taha mulle kopikat laenata ja sõimab mind laiskvorstiks ja priiskajaks, aga teda ei salli ka keegi, kuna minul ikka veel sõpru on, kes mindkla hädas aitavad. Alles paari päeva eest... aga ei - suu lukku! Prosit, paruni herra!" Benno silmitses mõtlevalt seda vana elumaitsjat, kes oma näojoonte ja mõtteviisiga mõnda teist isikut nii väga meelde tuletas. Ka vana parun Stern-Himmelshausen ei olnud oma eluajal muud teinud, kui maitstes ja ikka jälle maitstes ilma vaevata kätte saadud vara vähendanud; ka tema veeretas oma äparduste süü halbade aegade ja inimeste pääle; ka tema leidis ikka jälle sõpru, kes teda hädas aitasivad. Kuid nüüd raksus ja lagunes ometi kõik see kunstlikult alal hoitud eluhoone, võlapärijad lälsivad häbematuks, pankrott seisis ukse ees - ja tema, Benno, ei suutnud omast väest vana, kuulsa suguvõsa langemise vastu midagi teha... "Paruni herra. Teie olete täna ülearu tõsine," tungis Pohltgi hääl temale kõrvu. Benno pühkis kui unest ärgates käega üle silmade. "See pole ime, kui ma tõsine olen," ütles ta, ennast naeratusele sundides. "Mõtelge - ma olin eila surmahädas." "On see võimalik?" kahtles Pohlig, kuna kõikide silmad küsivalt paruni poole juhitud olivad. "Nii võimalik, et ma vaevalt mõistan, miks ma täna kalajumala laual suupisteks ei ole." Benno jutustas lühidalt oma eilast juhtumist mere pääl. Kuulajate osavõtmine oli suur. Luise nägu vahetas mitmel korral karva, mida aga pääle Helene keegi tähele ei pannud. "Mis inimene see oli. kes Teile appi kargas?" küsis Helene, kui Benno oma jutustust laeva parral ärkamisega lõpetas. "Keegi ameriklane. kes ennast hiliemalt eestlaseks tunnistas," vastas Benno. "Tema nimi on Jostson." "Jostson... vahest Paul Jostson?" kordas Helene elavalt. "Nii ta vist oli. Teie tunnete teda?" Helene asemel vastas Pohlig: "Ka mina mäletan selle nimelist inimest, kuid sellest on hulk aega möödas... Jah, nüüd mul tuleb meelde - see oli ju vana Langbergi sugulane. Kaunis hööveldamata poiss, kes sagedasti meil käis ja minu lastega mängida armastas. Mina teda õieti ei sallinud." "Tema peastis minu kord uulitsapoiste käest, kui need mind kimbutada tahtsivad - selle läbi saime tuttavaks," tuletas Helene meelde. "See inimene näitab ju teiste peastjaks loodud olevat," naeratas Benno. "Seda ta vist ongi," ütles Helene kasvava elavusega. "Ta oli väga hää poiss, tugev kui karu, väle kui orav, sääl juures helde meelega ja pehme südamega. Ma mäletan veel selgesti, kuda need häbemata uulitsapoisid tema käes kukerpalli lendasivad ja kuda ta - ise nelja - viieteistkümne aastane jõmsik - mind isalikult trööstis, kuna mina ehmatuse ja häbi pärast tönnisin. Meie saime suurteks sõpradeks, see on: tema ei pannud minu vallatust ja lapselikku narrimist ilmasgi pahaks. Kuid ühel päeval kadus ta ära ja jäigi kadunuks... või nüüd on tema jälle siin? vahest on see aga keegi teine?" "Teie näitate teda pika aja kohta veel väga hästi mäletavat," tähendas Benno veidi murelikult. "Lapsepõlve mälestused on kõige visamad," kostis Helene ja jäi mõttesse. "Mis sest tühjast nii palju rääkida?" mõnitas Pohlig juba tümendatud keelega. "Tete, paruni herra. olete tugev ja osav küllalt, et ka ilma selle Jostsoni abita veest välja oleksite peasnud. Pääasi on, et Teie jälle tervelt ja priskelt meie keskel istute. Teie ei usu, kui suurt rõõmu see mulle teeb - just nagu oleks minu lihane poeg Teie asemel olnud. Teie juhtumine näitab jällegi, kui ligi meil surm võib olla, aga just sellepärast peame elu maitsmisega ruttama... Kas kuulete, kuda tuul väljas vingub ja müdistab, nagu oleksivad kollid lahti? Maailmas on palju kollisid liikumas - õnn sellele, kes kollisid ei karda! Elagu mureta elu! Selle pääle löögem klaasid kokku, paruni herra!"
5. Järgmisel päeval oli vilu ja tuulse nädala järele esimest korda jälle ilus ilm, päike paistis soojalt ja lustilikult siristasivad varblased Pohligi korteri aknale ees. Meister oli eilse pidu järeldusel kaua puhanud. Terve pere oli ammugi üleval ja Selma juba kooli läinud, kui peremees ise, kelle und keegi segada ei julenud, viimaks haigutades ja käsa ringutades voodist tõusis. "Täna oleks patt tööd teha ja pää on ka uimane," pomises ta, kui ta pilgu aknast välja oli heitnud. Ta pesi ennast aeglaselt ja tõmbas pühapäevariided selga. Kohvi juues ütles ta abikaasale: "Täna ma tööd ei tee. Mul on paari kunni käest raha saada - läkitan poisi järele ja ise võtame õige kätte ja sõidame lusti pärast Nõmmele. Sina pole ju tükil ajal kodust välja saanud - sa hallitud üsna ära." "Kuda ise arvad," kostis abikaasa. Ta oli vanaaegne naesterahvas, kes mehe sõna seaduseks pidas. "Kui aga raha jätkub," lisas ta siisgi kahtlaselt juurde. Pohlig naeratas uhkesti: "Selle poolest ole mureta. Mul on sajad ja tuhanded väljas seismas. Kõiki ei saa paraku kätte, aga tilgakaupa tuleb ikka, nagu paari päeva eest, kui sada rubla korraga kätte sain. Kui sa näed, et meie vahel napilt läbi ajame, siis ära pane pahaks: ma olen mees ja pean ka musta päeva pääle mõtlema. Täna tohime jälle kord rõõmsad olla. Teie, tüdrukud, pange paremad hilbud ümber ja tulge kaasa." "Mina ei või - pean pärast lõunat mõned tunnid andma" kostis Helene vagusalt. "Mina ka mitte - mul pole ju seisusekohast suvejakki selga tõmmata," ütles Luise veidi ägedamalt. Pohlig lõi käega: "Noh, siis jääge koju - mina sõidan mammaga Nõmmele. Hakka aga kohe riidesse panema. Rong läheb kell 11 ja naesterahvad on suured venitajad, kuna minusuguse mehe käes nõuu ja teo vahel rohkem vahet et ole, kui üks, kaks, kolm!" vaevalt olivad vanemad välja läinud, kui ka Luise ennast kohendama hakkas. "Kuhu sa lähed?" küsis Helene. "Mis minagi siin kodu hapnen?" vastas Luise. "vaatan õige, kas mõne kooliõe kätte saan, ja siis teeme Kadrintalis ringi." Helene jäi üksi koju. Ta istus raamatuga akna alla, ei tundnud aga lugemiseks himu. Saali põrandal mõnda täppi nähes, mis pühkides välja ei läinud, vahetas ta kähtu riideid, võttis märja nartsu ja hakkas nii kibedasti küürima, et sugugi tähele ei pannud, kui eestoas Luisest pool lahti unustatud uks käis. "Tere hommikut, preili!" kõmises korraga sügav hääl tale kõrvu ja kohkunult pääd pöörates nägi ta võhivõõrast meest enese ees seisvat. Helene kargas krapsti üles - ja nüüd tundis ta võõra kohe ära: see ei võinud keegi muu olla, kui meheks saanud jõmsik Paul Jostson, kelle pääle ta eilsest saadik mitu korda oli mõtelnud. Helene tundis sooja liigutust. Ta võttis märja nartsu pahemasse lätte, pühkis parema käe põlle küljes kuivaks ja sirutas ta muistsele sõbrale rõõmsasti vastu: "Tere, Paul... herra Jostson, andke andeks! Teil on küll võõras nägu, aga silmad on ikka needsamad. Peaaegu pidin Teile endisel viisil sina ütlema... Kuda käsi käib?" Jostson ei saanud kohe vastata. Ta hoidis väikest, sooja kätt kauemini kui vaja peos ja silmitses neiu nägu, mis nüüd täiesti tema poole pöördud oli, kui mõnda imeasja. "Olete Teie aga ilusaks läinud, Helene!" hüüdis ta viimaks õiglasest südamest. Helene tõmbas käe tagasi ja tegi näo tõsiseks. "Kui Te paremat tervitust kaasa ei too, siis"... "võite jälle minna," täiendas Jostson. "Andke andeks - sõna kippus vägise keele pääle. Kahju, et ülepää häält tegin. Seda imet oleksin kauemini pidanud vaatlema." "Mis imet?" "Et Teie sarnane preili oma kätega põrandat küürib." Helene naeris: "Mis parata? Ajad on halvad, teenijad kallid. Pean ma selle töö oma elatanud ema hooleks jätma?... Aga nüüd jätan järele - haruldase külalise auuks." "Teie olete üksi kodus?" "Olen küll, aga Teid ma ei karda. Ma oskan ennast nüüd paremini kaitsta kui sel ajal, kui Teie mind uulitsapoiste käest peastsite." "Teil on hää mälestus." "vahest parem kui Teil... Aga nüüd kaon ma silmapilguks sirmi taha. võtke aga istet, herra Jostson!" Ameriklane võttis istet. Siin tundis ta ennast kui kodu olevat. See oli kõige parem tervitus kodumaa poolt, mis temale siiamaani osaks saanud. Ja nüüd sai ta ka selguse kätte, missugune neist segastest põhjustest, mis teda kaugelt maalt siia kihutasivad, kõige mõjuvam olnud. Need lapsepõlve sõprused! Küll naerdakse nende üle, aga kui palju peitub neis tõsist, liigutavat ja kosutavat eluvõimu! Helene ei tarvitanud oma välimuse korraldamiseks paljut aega, aga kui ta sirmi tagant välja tuli, oleks vaevalt keegi julenud arvata, et see kehva käsitöölise tütar oli, kes oma kätega, kui vaja, ka põrandat küüris. Mis ta enesega teinud oli, sellest ei võinud Jostson kui meesterahvas õieti aru saada. Häkilised välimuse muudatused jäävad meie silmas ilusate ja maitserikaste naesterahvaste igaveseks saladuseks. Jostson märkas aga üleüldiselt, et tal väga peenikese, targa ja hästi kasvatatud neiuga tegemist oli, ja tundis peaaegu argtust, kui Helene tema vastas istet võttis ja tõsiselt ütles: "Nüüd tunnistage, miks Teie umbes kolmteistkümne aasta eest ära kadusite ja meid kõige selle aja ilma vähema elumärgita jätsite?" Ameriklane oli Helene äraoleku ajal sigari põlema pistnud ja popsutas seda nüüd suure ägedusega. "Mis sest laste asjast rääkida?" vastas ta poolpominal, silmi kõrvale pöörata püüdes. "Rääkige siisgi." "Teie teate seda ju isegi." "Ma arvan mõnda teadvat, aga vahest on minu teadmine ekslik ja minu süü suurem, kui ise arvasin." "Teil pole mingit süüd," ütles Jostson elavamaks minnes. "Mina olin kangekaelne, jonnakas Eesti poiss - muud midagi. vaese pesunaese pojana ei tundnud ma peenema seltskonna vormisid ja komistasin iga sammu pääl. Teie majas käies õppisin ma olles seda, mis seltskondlikuks hariduseks nimetatakse. Selle eest olen ma Teile ja Teie lahkele perekonnale igavest tänu võlgu. Ma ei oleks seda iialgi pidanud unustama, aga kord unustasin ometi... See oli siis, kui Teie kolmeteistkümnendal sünnipäeval need Saksa poisid mind sellepärast pilkama hakkasivad, et ma oma rahvust ei salanud. Nad sõimasivad mind nii kaua "knoot" ja "kulle", kuni ma kannatuse kaotasin ja ühele, kes just Teile kõige rohkem meeldis, mööda kõrvu andsin. Nüüd hakati mind igast küljest kui hunti hurjutama. Ma otsisin Teie juurest troosti, oga Teie olite vihane ja nimetasite mind rumalaks Eesti talupoisiks, kes sakste seltsis olla ei mõista - mis ju ka päris tõsi oli. Ja siis tuli Teie isa ja ajas mu häbiga uksest välja... Ma tõotasin pühaliku vandega, et teile enam jalga ei tõsta; see oli minust lapselik halpus - mind poleks ju muidugi enam sisse lastud. Ühtlasi märkasin nüüd, kui ütlemata armas Teie maja minu meelest oli olnud. Ma kaotasin himu, siin linnas elada, jooksin varsti pääle selle onu juurest ära ja sõitsin laevapoisina laiasse ilmasse." Jostson lõpetas ja pani sigari, mis tal jutustamise ajal kustunud oli, uuesti põlema. Toas vältas tükk aega vaikus. Sarnasel korral öeldakse, et ingel toast läbi käia. Seekord oli see kahtlemata rahuingel. viimaks ütles Helene pehmelt: "See pole viisiks võetud, et naesterahvas midagi andeks palub, aga vahest saab Teile ka sellest küllalt, kui ma tunnistan, et ma selle juhtumise järele mitu ööd nutsin ja seda tänini pole unustada võinud." Paul ja Helene olivad mõlemad täiskasvanud, elu läbi kõvendatud inimesed. Kumbgi ei valanud liigutuse pisaraid, kumbgi ei pakkunud teisele lepituseks kätt, aga mõlemad tundsivad selgesti, et lepitus tehtud oli. Lapsepõlve sõprus... Nad rääkisivad seda ja teist ega pannud tähele, kuda aeg lendas. "Teie olete vist kaugel käinud ja palju näinud?" küsis Helene. "Olen küll, kuid see pole meie ajal suur asi," vastas Jostson. "Ma tunnen seda maakera igast küljest ja leian ta õige väikese olevat. Praegu elan Amerikas, aga säält Australiasse kolida, ei teeks mulle suurt päämurdmist. Ma olen rahutu rändaja. Mul on vahel seda, mis maailma-tundmuseks nimetatakse. Kui ma kõrgelt mäelt alla vaatan, kui mu silm Afrika kõrbes või Amerika rohuväljadel asjata piiri otsib, kui ilmamerede tuuled mu rinna ümber puhuvad - siis on mul tundmus, kui oleks terve maailm minu kodu, ja mitte see vilets maalapikene, kus pime saatus mind kogemata sündida laskis. Alles kui ma jälle inimestega kokku puutun, siis tunnen, et ühed armsamad, omasemad on kui teised, ja et ma nägemata paeladega ühe teatud paiga külge seotud olen." "Ja kus on see paik?" "Siin." "Aga miks Teie siin ei ela?" "Ma ei taha. Ma tahan täisinimene olla, aga siin ei loeta mind selleks. Mul on siin otsekui häbiplekk küljes. Ma teadsin seda enne ja näen nüüd, et asi kolmeteistkümne aasta sees muutunud et ole. Kahe päevaga sain selgusele, et siin ühel pool ikka veel endise peremehe üle kiruma toapoisi vaim, teisel pool piirita põlgamine valitseb. Tunaeila olin vaevalt jala kodumaa pinnale tõstnud, kui põlgamise laene mulle juba vastu silmi laksus." "Kuda see tuli?" "Ma sattusin kogemata ühe siinse paruni majasse ja sain sääl oma pärisrahvast nii palju halba kuulda, et ägedaks läksin ja peaaegu sedasama oleksin teinud, mille pärast mind kord Teie majast välja visati." "Mis selle paruni nimi on?" küsis Helene põnevil. "Stern-Himmelshausen." "Oo! Kuda Teie temaga tuttavaks saite?" "Pisukese juhtumise läbi, millest rääkida ei maksa." "Hm!" tegi Helene. "Ma arvan, et mul sellest pisukesest juhtumisest aimu on. Teie ei teinud muud suuremat, kui peastsite paruni ainsa poja surmahädast." "Kust Teie seda teate?" "Kuulsin kogemata... Ja Teie ise ei tahtnud sellest juttugi teha!" "Mis tühjast rääkida? See on ju eestlase loomulik kohus, et ta saksa - vee pääl peab hoidma. Ma ei teinud muud, kui kastsin ennast natukese merevees. Rahvuslist häbiplekki ei suutnud see kastmine minust muidugi mitte ära pesta. Seda märkasin imeselgest. Kes käskis mind ka saksa kambrisse kippuda?... Aga andke andeks - Teie olete ju ka saks." "Kes teab?... Kui kauaks Teie nüüd siia jääte?" "Paariks nädalaks." "Ja siis?" "Siis lähen jälle teisele maailma küljele." Jälle katkes jutulõng mõneks silmapilguks. Helene pilk eksis aknast välja, tumesinise taeva kaugusesse. "Kuda siis Teie käsi käib?" küsis Jostson, kui ta sigarist paar tugevat sutsu oli tõmmanud. Helene naeratas. "Mitte just hiilgavalt, nagu näete. Mul jõuab kahekümnekuues eluaasta lõpule, aga ma pole ikka veel tanu alla saanud. Teie mäletate veel, kui upsakas plika ma olin. Ma käisin nina püsti ja võrdlesin ennast muinasjutuliste printsessidega. Nüüd küürin oma kätega põrandat... Meie endisest küllusest, mida Teie veel tundsite, on ainus mälestus järele jäänud. Isa sattus ilma enese süüta hädasse, vend on veel noor ja minu töö ei tasu vaeva, ehk ma küll tundide tarbeks - mõtelge seda agarust! - koguni Ladina keele ja algebra kätte õppisin. Meie elame nüüd palju kitsamalt kui enne, trööstime endid ilmatarkusega ja loodame, et ajad paranevad... Kes sääl tuleb?" See oli Luise, kes jalutuselt tagasi tuli. Tema paled õhetasivad, silmad särasivad, terve olek oli ärevil. "Kas tead, Helene"... algas ta saali tormates, jäi aga kohe vait, kui ta pilk võõra meesterahva pääle langes. Ta oli Jostsoni neljaaastase lapsena viimast korda näinud ja ei mäletanud teda sugugi. Kuna Helene neid tutvustas, heitis Luise ühe ainsa uuriva pilgu ameriklase näo pääle ja vaatas siis temast mööda - selle täielise hoolimatusega, mida noored neiud ilmutavad, kui võõras meesterahvas neid kohe esimesel silmapilgul ei huvita. "Kas tead, Helene, kellega mina praegu koos olin?" algas ta juba rahulisemalt ja veidi uhkelt. "Sa pidid ju mõnda kooliõde üles otsima," vastas Helene ilma ärevuseta. "Seda ma ka tegin, aga need on ilusa ilmaga kõik välja lennanud. Selle eest juhtusin Narva maanteel - mõtle kellega? - meie paruniga kokku. Tema saatis mind tüki maad"... "Seda ei oleks sa mitte pidanud lubama," noomis Helene väga tõsiselt. Luise tõmbas, oma pattu ära tundes, mokad vingu ja kõneles palju tasemalt edasi: "Ja nüüd ootab ta värava taga. Ta astuks hää meelega sisse, aga mina ütlesin, et vanemaid kodus ei ole, ja nüüd ei julge tema ilma sinu iseäraliku lubata sisse tulla." Helene jäi pisut mõtlema, kuna Luise paluvalt tema silmi uuris. Jostson võttis kübara: "Ma olen vist tüliks?" "Ei sugugi," ütles Helene kähku. "Istuge veel... kui Teie aeg lubab. Luise, palu see herra sisse." Luise läks lennates. "Mis parun see on?" küsis Jostson murelikult. "Arvake ise!" kostis Helene, ja tema silmadesse asus osake sest naerust, mis Bennole kaebamiseks põhjust oli andnud. Jostson võttis vaikselt istet. Helene läks tulijatele ettetuppa vastu. Meesterahva häälest tundis Jostson noore parun Stern-Himmelshauseni ära ja - imelikul viisil ei tundnud ta selle ilmutuse üle mingit rõõmu. Benno teretas Helened väga auupaklikult ja lisas otsekui vabandust paludes juurde: "Täna on nii ütlemata ilus ilm, et mul himu ei olnud tööle minna. Ega krediittkassa ilma minuta veel hukka ei lähe. Mind tõmbas salavõim Kadrintali poole ja, nagu näete, juhtusingi õnnega kokku. Ma nägin palee aias palju ilusaid lillesid, aga kõige ilusam roosiõis tuli mulle alles koduteel vastu." "Ära kulunud meelitus;" mõnitas Luise, kuna ta oma näokese roosiõie-karvaga ise tunnistas, et ka ära kulunud meelitusel oma mõju võib olla. "Minu sõna on tõde," kinnitas Benno pühalikult, "aga kes auustab tõtt?" "vanem tõde on aga see, et ilusate asjadega peab hellasti ümber käidama," ütles Helene karmilt. "Tähendavad need sõnad etteheidet?" küsis Benno. "Ei - ainult meeldetuletust, paruni herra, et Teie seltskonnas noorte tütarlastega läbikäimise kohta mõned seadused maksmas on, mis ka... meie seltskonnale väga hästi kõlbavad. Meie ei ela ju mitte Amerikas." "Jumala pärast, preili Helene, andke andeks!... või pean ma enese kohe siit koristama?" kogeldas Benno nii hästi mängitud patukahetsusega, et Helene oma valjust kauemini alal hoida ei suutnud. "Ma loodan, et Teie ilma trahvita meelt parandate," ütles ta lahkemalt. "Tulge tahapoole - meil on sääl veel üks külaline." "Teie õde rääkis juba... aa, mister Jostson!" Benno tõttas välja sirutatud käega ameriklase poole, kes veidi laisalt üles tõusis. Noored mehed ilmutasivad oma tutvust lühikese käeraputusega, heitsivad ühe ainsa terava pilgu üks teise silma sisse ja vaatasivad siis teine teise õla üle. "Ma pidin Teid eila võõrastemajas üles otsima, aga ei saanud mahti - ametis oli palju tegemist," valetas Benno kõige parema seltskonna liikme osavusega. "Teie vaev oleks asjata olnud - mind polnud kodus," vastas Jostson külma rahuga. "Oma elupeastja auustuseks oleksin mina ikka aega leidnud," ütles Helene parunile. "Ahaa - mister Jostson on oma... vägiteost juba kõnelenud," naeratas Benno pilgelikult. Jostson kehitas õlasid: "Mis teha? Kiitlemise vaim on mulle külge loodud - ma pole ju mitte asjata ameriklane." Luise suu ümber ilmus kerge põlgamise joon, kuna Helene tõsiselt taplema hakkas: "Miks Teie ennast mustate, herra Jostson? Kas Teie, suur maailma tundja, seda veel ei tea, et inimest ainult siis ustakse, tui ta enesest halba räägib? Ja Teie, paruni herra, kas Teil häbi ei ole kometit mängida? Te teate ju väga hästi, kelle suust ma selle juhtumise lugu juba eila õhtul kuulsin. Herra Jostson ei tahtnud sellest juttugi teha - see olin mina, kes teda rääkima sundis." "Niisugusele sunnile ei panda vastu," tähendas Benno, kuna tema siledal otsaesisel peenike korts nähtavale tuli, mis aga tohe jälle kadus. "Ma kahetsen oma eksitust, mida mister Jostson ise oma sõnadega toetada aitas." "Teie lasete ennast liig kergesti eksitada... mister Stern-Himmelshausen," lausus ameriklane ilmasüütalt. Bennol tõusis puna palge. Ta otsis silmanähtavalt teravat sõna, aga - olgu nüüd, et tal esimest korda eluajal sõnapuudus kätte tuli, tundis ta enesel süüd olevat või märkas ta, et selle hööveldamata ameriklasega ometi midagi teha polnud - ta sai enesest võitu ja ütles peaaegu endise lahkusega: "Mul on tõesti kahju, et meie praegu mitte... herra Jostsoni kodumaal - Amerikas ei ole." "Miks Teil sellest kahju on?" küsis Luise. "Sellepärast, et naesterahval sääl palju rohkem priiust on ja mõlemate sugude läbikäimine palju vabam peab olema," seletas Benno. "Ma näen selles tuhatoosis kolm sigariotsa, mis täiesti selle nägu on, mida herra Jostson praegusel silmapilgul nii tõsiselt imeb. Kui me iga sigari pääle veerandtunni arvame, siis saame... esimeseks külaskäiguks üksiku noore naesterahva juures niisuguse ajamõõdu, mis meid imestama paneb, kuna herra Jostson, kes Amerika viisidega harjunud on, seda kahtlemata täitsa loomulikuks peab." "Herra Jostson on meie perekonna vana tuttav," ütles Helene iseäraliku rõhuga, kuna kerge puna ta palet kattis. "Seda parem," kiitis Benno. "Täna on tõesti tore ilm. Oleksime meie nüüd Amerikas, siis võiksime üheskoos, ilma kellegilt luba küsimata, ilma kedagi kartmata linnast välja lennata ja selle päeva lõbusalt mööda saata." Eestoas käis uks. "See on õpipoiss - ma tunnen teda sisseastumisest," seletas Helene. "Temal oli täna palju jooksmist. Ma pean tale süüa andma - vabandage mind silmapilguks. Ja et meie paraku mitte Amerikas ei ole ja üheskoos linnast välja lennata ei või, siis võtke, mu herrad, parem istet ja püüdke minu õekese aega viita." Helene läks õpipoisiga kööki. Teised jäivad istuma, aga jutuvestmine ei tahtnud nende käes käia. Jostson ei lausunud sõna, Benno naljatas natukese Luisega, kuid ilma hariliku elavuseta, palju enam neid kuminaid tähele pannes, mis köögist kuuldusivad. viimaks pööras ta enese jälle Jostsoni poole ja küsis: "Millal Teie Amerikasse tagasi reisite?" "Ei tea veel," oli kolmesilbiline vastus. "Teie ei tea?" imestas Benno. "Muidu on ameriklasel just aja tarvitus kõige valjemini korraldatud - igal tunnil oma tähtsus, igal minutil oma ülesanne. Eks ole nii?" "Europa naljalehtedes on see küll nii." "Aga tõsi on ometi, et sääl hoopis teist moodi tööd tehtakse. Igavust sääl ei tunta, ajaviitmiseks pole kellegil aega, elusate inimeste asemel on teil ainult töömasinad." "Tööd tehtaks Europas ka." "Tõsi küll, aga meie ei muutu masinateks ja meil on veel seltskonna kihtisid, kus tööd otse põlatakse. Mina näituseks pole õppinud tööd tegema, sellepärast ma teda ka mitte ei armasta. Minu arust ei ole keegi inimene töö tarbeks loodud." "See võib olla, aga kui Teie süüa tahate, siis peab ometi keegi selle eest vaeva nägema, sest et meie mitte enam paradiisis ei ela. Töö vihkamine võib ju kena asi olla, aga tas Teie seda ka nendest kiidate, kes Teie eest tööd peavad tegema?" Nüüd ei suutnud Luise kauemini kannatada - kole igavus sundis teda kaebama: "Paruni herra, kas Teil tõesti mitte paremat juttu pole, kui sest igavast tööst?" "Kes seda oleks uskunud?" hüüdis Benno tehtud imestusega. "Teie, preili Luise, ei armasta, et tööst räägitakse, ja ometi olete ise hommikust õhtuni väsimata virk!" "Kes teab, kas ma nii virk oleksin, kui seda mitte vaja ei oleks," vastas Luise mokki kräsutades. "virk oleme ka paremaid päivi näinud." Luise ohkamisest selgus, kui väga ta neid paremaid päivi taga leinas ja veel paremaid ihaldas. Tema kahvatanud paledele asus häkiline puna ja tumedatest silmadest sutsas säde, mis neiukese aateilma heledasti valgustas. Benno märkas imestusega, kui kena see vaevalt neiuks saanud laps õieti oli. Peenike ilutundja oli juba valmis Luised Pohligi tütardest kõige ilusamaks tunnistama - aga sääl astus Helene sisse ja Benno pööras oma uuriva pilgu Luise näost kalgi hoolimatusega ära. Seda muudatust pani Luise üksi tähele ja tema näost taganes viimne veretilk. Ta kargas järsku üles ja jooksis magamiskambrisse. Helene ilmumisega tuli ka Benno elavus jälle tagasi. Ta oli juba mahti saanud, esimest tuska, mida ameriklase siinolek temas äratanud, ära võita. Nüüd oli ta jälle lõbus seltsiline, rõõmus ja õitsev nagu ikka, kuid vahest veel kirglisem, veel kaasakiskuvam. Ja Helenest oli näha, kui hästi ta selle hiilgava nooremehega kokku leppis, kuda need hääd eluviisid, see kergesti liikuv vaim ja suurtsugu iseteadvus tema hingetarvitusi täitsivad. vähemasti arvas Jostson, neid mõlemaid silmitsedes, kõike seda nägevat - ja tema südamesse asus raske tundmus. Jostson ei leidnud, et noor parun temast parem, targem või mehisem oleks, aga kahtlemata oskas ta neiusid paremini lõbustada. Jah - see oli jällegi "Saksa poiss", ja veel missugune tore eksemplar! Jostson kuulas teiste lustilikku vadistamist tüki aega päält ja heitis harva mõne sõna sekka. viimaks vaatas ta kella ja tõusis järsu liigutusega püsti: "Ma pean nüüd minema. Jumalaga, preili Helene!" Silmapilguks kadus karv Helene palest. "Jumalaga"... kordas ta masina viisil. "Miks Teie nii väga ruttate?" ütles Benno, kelle silmades midagi kui võidurõõm läitis. Helene oli oma hingerahu tagasi võitnud. "Ma loodan, herra Jostson, et see külaskäik viimseks ei jää, enne kui ära reisite," ütles ta pehmelt. "Kui Teie minu vanematele tõesti tänu võlgu arvate olevat, siis tulge neid ometi ka veel kord vaatama." "võib olla, et tulen," pomises Jostson. "Aga kus Teie õde on?" "Luise!" hüüdis Helene. "Ma ei või välja tulla," kuuldus magamisekambrist tume vastus. "Pean siis mina ka minema?" ütles Benno kahetsevalt. "Kahju küll," naeratas Helene. "Teie ei ole ju paraku mitte ameriklane." Benno ja Jostson läksivad üheskoos välja. Helene heitis pilgu magamisekambri vaheriide taha. Sääl lamas Luise kummuli voodi pääl ja nuuksus ilma häält tegemata. "Mis sul viga on?" küsis Helene. Luise tõrjus teda käega enesest eemale, kuid Helene ei taganenud mitte, vaid tõstis õe pää õrnalt üles ja vaatas murelikult tema punaseks nutetud silmi. "Lapsuke, lapsuke, mis pean ma sinuga tegema?" "Ma pole kellegi lapsuke," sortsas Luise ailmi kuivatades. "Ma olen seitseteistkümmend aastat vana - kas minu küljes siis pääle töövirkuse midagi kiita pole?" "Sa oled ju tõesti virk." "Sina oled virgem - miks tema sind sellepärast ei kiida?" "Mina ei lasegi ennast kiita." "Aga ta kiidab ometi, kui mitte sõnadega, siis silmadega. Ta näeb ainult sind, ikka sind ja jälle sind." "Pole tõsi. Aga kuigi lugu nii oleks, miks see sind siis kurvastab?" "Jäta mind rahule! Kes ütleb, et ma kurb olen? Tühi tuju - muud midagi." Luise kargas krapsti üles ja lippas ülearu lustilikult trallitades saali. Benno ja Jostson ei kõndinud kuigi kaua koos. vaevalt olivad nad õueväravast väljas, kui Jostson küsis: "Kuhu poole Teie lähete?" "Paremale poole," vastas Benno. "Ja mina pahemale poole," ütles Jostson. "Jumalaga." "Jumalaga."
6. Parun Stern-Himmelshauseni korteris vältas juba mitmet päeva harjumata, rõhuv vaikus. Ühel hommikul, kui paruniproua ja paruness Elise juba kohvilauast üles tõusnud ja söömatoale selja pööranud olivad, jäi vana parun veel paberossi suitsetades istuma, kuna Benno akna juures seistes sõrmedega ruudu pihta trummis. "Benno!" hüüdis vana parun poolvaljusti. Benno ei kuulnud. Parun kordas hüüdmist valjemalt. Nüüd pööras Benno kui kohkunult pääd: "Mis sa tahad, papa?" "Tule, istu siia, mul on sinuga tõsine sõna vahetada." Benno täitis venitades käsku. Mamma on sinuga juba rääkinud," algas vana parun ilma poja otsa vaatamata. "Mina ei taha sinu pääle käia, aga ütle mulle, mis sa ise arvad?" "Jälle see vana jutt!" ohkas Benno, silmi lae poole tõstes. "Mis ma sellest pean arvama? Ma ei taha sellest midagi arvata." "Ole mõistlik, Benno. Sa tead, kuda meie lood seisavad. Minu vara on" - parun tegi tähendusrikka käeliigutuse ja vilistas tasakesti - "läinud ja võlgu on mul, nagu öeldakse, rohkem kui karvu pääs. Mamma mõis peab meid kõiki toitma, aga see ähib ka juba hüpoteekide koorma all. Müüa meie teda et või - see on Elise pärandus, mida meie - Jumal andku andeks! - juba küllalt vähendanud oleme. Minu võlapäriiad lähevad häbemataks - mõtle ise, mis peab sellest välja tulema?" Benno vahtis sõna lausumata oma lakksaabaste pikki ja peenikesi otsasid. vana parun laskis mõned suitsuvõrud õhusse tõusta ja algas tungivamalt: "Tüdruk armastab sind hullupööra ja mammade vahel on kõik juba kokku räägitud. vana Stevard annab tütrele kohe poole miljoni kaasa ja hiljemalt langeb sulle veel vähemasti kaks korda rohkem päranduseks, sest Stevardi ainus poeg on - tänu saatusele! - tiisikuse viimsel järgul. Lai tee meie kõikide peastmisele ja õnnele on sinu ees imetasaseks tehtud. Sul pole muud teha, kui astu aga ette ja palu ilusa, rikka, sind jumaldava neiu kätt õnnelikuks abieluks." "Õnnelikuks abieluks!" kordas Benno kibedalt. "vabanda - mul on abielu õnnest natukese teist laadi aimed." "Lapselik halpus!" tähendas vana parun põlgavalt. Benno vaatas isale silma sisse: "Tuleta meelde, papa, kui mitu korda sina ise neid segaabielusid mõisnikkude ja kodanikkude vahel hukka oled mõistnud, aadeli vere puhtusest jutlustanud jne. jne." vana parun kannatas poja pilgu ilma ripsekarvu liigutamata välja ja ütles pilgelikult mokki muigutades: "Sinu meeldetuletused, armas poeg, on väga aja- ja asiakohased, aga sina pole ju kohustatud, minu jutlust oma usuõpetuseks võtma. Päälegi eksid sina suuresti, kui arvad, et mina tuulelipp olen, kes ühe asja kohta täna nii homme teisiti mõtleb. Minu ilmavaade on muutmata, aga sina ei ole mitte mina. Sina oled uuema aja laps ja tohid minust targem olla. Ma tuletan omalt poolt sinule meelde, mis sa nii mitmel korral tõendanud oled: ilma rahata ei ole aadel midagi väärt. Eks sa mäleta oma jutlust?" Benno lõi silmad maha. "Minu arvamise järele," kõneles vana parun võidurõõmsalt edasi, "on aadel Jumalast loodud ja kestab igavesti. Meie luu ja liha on teistest paremad, meil on teine veri soontes. Aga sa tead, mis meie talupojad ütlevad: häda ajab härja kaevu! Ilus ei ole see mitte, et ma sinu tulevast perekonda - kaevuga pean võrdlema, aga mis teha? Õnneks on Stevardid puhtaverd sakslased ja see ühes nende rikkusega annab neile peaaegu aadeli värvi ja teeb neid enam meie väärilisteks. Kõige kuulsamad meie aja sakslased, Bismarck ja Moltke, on ju emade poolt ka mõlemad kodaniku soost, kuid see õnnetus pole vähemasti nende vaimuomadusi rikkunud." "Ma ei armasta seda tüdrukut mitte," hädaldas Benno. "vaata õnnetust! Ja - keda sa siis õige armastad?... Ma olen kuulnud, et sa ühe siinse käsitöölise perekonnas pead käima, kellel ilusad tütred on. Sa oled rüütlisugu noormees, kes ajaviidet tarvitab, ja pead ise teadma, kui kaugele sa aega viites lähed. Mina ei taha sinu vabadust selle poolest sugugi kitsendada, aga seda mõistad sa isegi, et nali ikka naljaks peab jääma..." Benno tahtis vastu vaielda, aga isa lõi käega: "Narrisid on ju ka meie seisuses ikka olemas - alles hiljuti kosis krahv Thorensheim saianaese tütre ära! See on üksiku inimese nõdrameelsus, millest meie vana suguvõsa siiamaani puhas on olnud. Tahad sina Stern-Himmelshausenite peres esimene totter olla? Seda ma ei usu. Sa oled mõistlikum, kui ise arvad, ja teed viimaks muidugi seda, mis meie praeguses olekus kõige mõistlikum on, see on: sa kosid miljonäri tütre ära - jää aga rahule! - aga sa armastad asjata aega viita. viivituses peitub hädaoht! Minu võlapärijatel on ving ninas - nad tungivad korraga igast küljest pääle. Kui nad aga kuulevad, et sina Stevardi tütrega kihlatud oled, siis kannatavad veel. Praegu võime kõik peasta - paari nädala pärast võiks see juba hilja olla. Noh - mis sa ütled?" Enne kui Benno midagi vastata jõudis, kõlises uksekell ja toapoiss tuli teatega, et üks inimene paruni herrad tungivalt näha soovida. "Kes see on?" küsis parun kurja aimates. "vana Renkel," vastas toapoiss. Parun kortsutas kulmu ja ütles väga kõrgilt: "Seleta temale, et mina nii vara kedagi jutule et võta." "Juba seletasin, paruni herra, aga tema ei lähe ära." "Siis viska ta uksest välja." Toapoiss läks. Eestoast kuuldus jäme sõnavahetus, sellepääle lühike rüselemine, ja siis ilmus söömatoa ukse vahel punaste, ümarguste põskedega ja ümarguste lapsesilmadega vanadlase meesterahva pää, kelle tagant toapoisi hale kelminägu paistis. "Paruni herra, see häbemata inimene ei lase ennast välja visata," kaebas toapoiss, võõra kuuesaba viimse jõuuga nii äkisti tõmmates, et kärts taga oli. "Paruni herra!" algas nüüd ka ümarguste põskede omanik heleda, lõikava häälega Eesti keeles, "mul on paruni herraga väga kibedasti vaja rääkida - kiskuge mind lõhki, aga enam ma ei või oodata, paruni herra!" Paruni otsaesine punetas, tema silmist paistis meeleäritus ja natuke kahetsust selle kena aja järele, mil see täitsa loomulik asi oleks olnud, kui ta selle Renkeli sarnasele pääletikkujale oma teenijate käe läbi tubli keretäie oleks anda lasknud. "Tehku paruni herra, mis tahavad, aga mina siit ei liigu, enne kui"... algas külaline uuesti. "Pea lõuad!" kärgatas parun kui püssist lastult. Ta tõusis üles ja läks oma kirjutusekambrisse. võõrast põlgava käeliigutusega enese järele tulla käskides. Kui ta kambri ukse hoolega oli kinni tõmmanud, raputas ta Renkeli nina all rusikat ja ütles tasase, aga tungiva häälega: "Sina häbemata lurjus! Kas sa ei tea, mis sinusugune Eestimaa parunile võlgu on?" Renkel oli endine kõrtsipidaja, kes nüüd linnas raha väljalaenamisest ja liiakasu võtmisest elas. Ta laskis enesele hää meelega sina ütelda ja oma naha täis sõimata, kui ta aga selle eest hääd protsendid sai. Paruni viimaste sõnade mõjul tõmbas ta selja küüru ja vastas alandlikult, aga ilma nähtava kartuseta: "Ei mina tea paruni herrale midagi võlgu olevat, aga paruni herra on minule viistuhat rubla võlgu. Need vekslid" - Renkel tõmbas kaks, kolm paberitükki taskust ja laskis nende otsakesed peo vahelt paista - "need vekslid kisendavad maksu järele ja minu hale süda ei jõua seda kisa kauemini kannatada." "Kelm!" ütles parun juba pehmemalt. "Nende vekslite pääle pole mina rohkem kui nelituhat rubla saanud, aga sinule pean viistuhat maksma." "Ega kiri valeta," hirvitas Renkel. "Paruni herra on ju numbrid oma käega kirjutanud ja on nüüd ikka nõnda hääd ja maksavad terve summa kohe välja. Mul on enesel kibe häda käes - pidin ju selle raha ise võlgu võtma. et paruni herrad aidata. Nüüd käidakse kurjasti minu kaela pääle." "Aga sina maksad viis protsenti, minu käest võtad kakskümmendviis." "Mis parata? See oli ju paruni herra enese tahtmine - ega mina raha pakkuma tulnud." "Õigus. Aga nüüd kannata veel paar nädalat, siis on mul raha. Praegu ei ole kopikat kodu." "Paruni herra!" ütles Renkel paluvalt. "Ma olen juba rohkem kannatanud, kui tervis kannab. Enam ma ei või. Kui paruni herra täna ei maksa, siis pean asja, nii valus kui see on, homsel päeval kohtusse andma. Mõtelgu paruni herra seda skandali!" "Seda sa iialgi teha ei julge!" hüüdis parun äritatult. "Mis sääl juleta?" naeratas Renkel lapseliku ilmasüütusega. "Paruni herra ei või mulle ju mitte midagi teha. Paruni herra on küll suur herra, aga eks seadus ole veel suurem herra. Meil pole enam endised ajad. Nüüd ei tohita sedagi peksta, kel peksu vaja oleks." "võrukael!" "Sõimamise poolest on paruni herra minust kangem," hirvitas Renkel alandlikult. "Peab sinule ikka viimne sõna jääma?" "Oh ei, minu suu läheb lukku, nii pea kui paruni herra minu raha välja maksavad." "Oota vähemasti nädal!" "Ei või, paruni herra." "Oota paar päevagi... Mõtle, et kõigest ilma võid jääda, kui sa mind liiga ässitad." Renkel sügas kõrvatagust. "Paar päeva võiksin ehk hädapärast veel oodata," ütles ta nutuliselt, "aga siis, paruni herra"... "Julged sina, lurjus, mind ähvardada?! Kasi minema!" kärkis parun julgust võttes. "Juba lähen... Jumalaga siis ka, paruni herra." "Hää küll, hää küll." Kui Renkel mitu korda kummardades välja oli läinud, istus parun Stern-Himmelshausen oma kirjutuselaua juurde ja jäi mõttesse. Tüki aja pärast ohkas ta sügavasti, võttis sule ja kirjutas paberitüki pääle järgmised ajaloolised sõnad: "Juhhan Langbergile. Kule Juhhan, tulle eige kohhe sinno vanna moisa Härra jure. Minna tahhan sind rekima. Baron Stern-Himmelshausen." Kui parun sedeli kokku oli pannud, kutsus ta toapoisi ja ütles temale: "vii see paber kaupmehe Langbergi kätte ja ütle. et herra teda ootab." Toapoiss pühkis minema. Parun läks proua ja tütre juurde, kes ühe kiriku hääks peetavale näitemüügile kribusid valmistasivad. "Ma olen täna mõned rasked minutid läbi elanud," ütles parun rinna põhjast hinge tõmmates. "vaene Ferdi!" kahetses paruninna. "Aga kes kässib sarnaseid inimesi sisse lasta?" lisas ta pool imestunult, pool põlgavalt juurde. "Neid ei lasta mitte - need tikuvad ise kui hundid lambalauta," ohkas parun. "Siis kutsu politsei." Parun naeratas valusalt: "Ma olen rõõmus, kui politsei mind ennast kutsuma ei tule... Kus Benno on?" "Läks juba oma teoorjusesse... Oh, Ferdinand, sa ei aima mitte, kui valusalt see mõte minu südamesse lõikab, et meie ainus poeg nüüd alatu tööga leiba peab teenima!... Kas rääkisid temaga?" "Jah, aga seekord ilma asjata. Poisil on haganad pääs. Küllap ma temast siisgi veel jagu saan." Parun Stern-Himmelshausen ei aimanud, kui rasked minutid temal täna veel ees seisivad. Toapoiss tuli ja andis saadud sedeli tummalt herra kätte tagasi. "Mis see tähendab?" imestas parun. Toapoiss ei leidnud kohe sõnu. viimaks kogeldas ta aralt silmi tõstes: "Kaupmees ütles, et tema sihukesi ärikirju vastu ei võta ja et..." "Noh?" kiirustas parun. ..."et paruni herrast olla tema juurde niisama palju maad kui temast paruni herra juurde." "Sina häbemata, kudas sa neid rumalaid sõnu minu ees korratu julged?" kärkis parun. "Ega need minu sõnad pole," vabandas ennast toapoiss. "Ja siis ütles kaupmees veel, et paruni herra võida õhtul tema jutule tulla, kui pood kinni on." "Kasi mu silmist!" Parun Stern-Himmelshausen oli selle juhtumise järeldusel terve päeva kui haige. Ta istus oma kirjutusekambris luku taga, ei söönud lõunalaual peaaegu midagi ega teinud häält. vastu õhtut läks ta ilma kellegile sõna lausumata välja. Ja varsti pääle kell üheksat, kui poed kinni pandud olivad, seisis parun Stern-Himmelshausen Langbergi maja õues, nagu omal ajal Saksa keiser Heinrich IV Kanossas, ja koputas kinnise ukse pihta. Leena oli vist juba ette valmistatud, sest ta tegi ukse ilma pikema jonnita lahti ja valgustas seekord ka treppi, ei jätnud aga siisgi oma nurinat avaldamata: "Tea mis pagana jooksmine see nüüd õige on - ei saa enam peaaegu ühtegi õhtut rahu." Kui parun Langbergi kambrisse astus ja selle kitsust, madalust ja kehva sisseseadet nägi, tundis ta kolmveerandit oma põrmusse sõtkutud herrasmeelest tagasi tulevat. Ta ei andnud Langbergile, kui see istmelt tõusis ja kõrgele külalisele kuni keset tuba vastu läks, mitte kätt, võttis enne kui Langberg ise laua ääres istet ja ütles oma harjunud ladusal viisil: "Kuule, Juhan, mis vigurid sa teed? Miks sa ei taha oma vana mõisaherra juurde tulla?" Langberg keeras lambi tahi kõrgemale, nagu tahaks ta paruni nägu paremini valgustada, istus külalise vastu, vahtis kui tardunult tema otsa ja kostis iseäraliku rõhuga: "Herra, kust võtate Teie õiguse, minule sina ütelda?" vanamehe silmad olivad külmad ja kõvad kui klaas. Parun läks araks. "Aga armas Juhan," algas ta peaaegu paluvalt, "sina... Teie olete eestlane ja minu endine ori." "Eestlane või sakslane - see on praegu ükspuhas," seletas Langberg kärsitult. "Mina olen kõige päält inimene, niisama kui Teie, ja nõuan inimese õigust. Kolmekümne aasta eest teenisin Teid kord raha pärast, nüüd olen ise peremees. Mina olen Tallinna teise gilde kaupmees - ärge seda unustage, paruni herra!" "Noh, noh, küllap pean meeles," vaigistas parun. "Ma näen, Teie olete hirmus uhkeks läinud, Langbergi herra. Teie ei tereta mind ilmasgi." "Mina peaksin Teid teretama?" kähistas vanamees kurja imestusega. "Kas Teil mälestust polegi, paruni herra?" Parun lõi silmad maha. "Ja kuigi meie vahel midagi iseäralikku poleks juhtunud - ma et tea, kas Teid siisgi kummardama hakkaksin," kõneles Langberg rahulisemalt edasi. "Teie olete omasuguste keskel kõige viisakuse eeskuju, alamate vastu aga ropum kui ropp. Teie ütlete minule sina ja räägite minuga kui oma toapoisiga. Mis asjamees Teie siis õige olete? Olen ma Teile midagi võlgu? või tahate Teie seisuste ja rahvuste vahesid markeerida, mulle oma suurust ja rikkust nina alla hõõruda? Ma olen vana mees ja tunnen vahesid isegi. Oma suuruse ja rikkusega võite ennast maha matta - minul pole kumbagi tarvis." Parun Stern-Himmelshausen oli kui nuiaga pähe löödud. Tema suu värises kramplikult, ta otsis sõnu ja ütles viimaks võõraliku, rõhutud häälega: "Teie unustate, kellega Teil tegemist on... Mõtelge, et Teie minu varaga oma rikkusele aluse panite!" Langberg punastas kui noor tüdruk. "Mis see tähendab?" hüüdis ta äritatult. "Tahate Teie vahest ütelda, et mina ennast Teie varaga ülekohtusel viisil olen rikastanud?" Parun kohkus ära. Asi ei läinud sugugi nõnda, kuda tema siia tulles oli soovinud. "Mina ei ütle midagi, armas Langberg," püüdis ta lepitust teha. "Aga Teie tahtsite midagi ütelda," jonnis vanamees, kuna tema hääl tasasemaks ja sügavamaks muutus. "On Teil oma teotavaks kahtluseks mingit põhjust? Märkasite Teie oma vara vähenemist, kui mina aidamees olin?" "Ei sugugi, aga... kus puid raiutakse, sääl laastud kukuvad." "Mina pole Teie laastusidgi korjanud," kinnitas Langberg valjusti. "vaeselt ma tulin ja vaeselt läksin. Ma ei võtnud rohkem kaasa, kui viletsast palgast järele jäi - see oli minu edasisaamise ainuke alus. Teie muidugi ei jaksa uskuda, et Eesti talupoeg ainult oma töö ja mõistusega suure kaupluse omanikuks võib saada, sest tööd ei ole Teie ise iialgi teinud ja mõistust on - Teie esivanematel olnud. Mina olen eluaja mõistusega töötanud ja olen nüüd - Jumal tänatud! - nii kaugel, et ennast kellegi ees alandada ei pruugi." "See rõõmustab mind, herra Langberg," ütles parun juba hoopis viisakalt. "Teid loetaks meie linna rikkamate sekka ja see’p see põhjus oligi, mispärast ma Teid vaatama tulin. vaadake... ma tarvitan suuremaks ettevõtteks puhast raha - umbes kümmetuhat rubla. Ainult paariks nädalaks. Ma maksan hääd protsendid." Langbergi silmad hakkasivad kentsakalt läikima. "Kümmetuhat rubla!" hüüdis ta otsekui imestades. "Muud midagi? See on ju Teie kohta lapse mänguasi." "On küll," kinnitas parun iseteadvalt, "kuid praegu ei ole sedagi käepärast. Teie tunnete ju suurte rahameeste asja." "Muidugi - äkiline rahanappus võib ka kõige rikkamale kätte tulla, aga Teie leiate vist igalt poolt abi." "Mina ei tarvita mitte abi - see on näotu sõna -, vaid ainult silmapilklist meelehääd, ja sedagi ei võta ma mitte igaühe käest vastu." "Teiesugusele herrale meelehääd teha on igaühele auuks." Parun oli juba nii hääs tujus, et tasakesti naerma hakkas. "Mina auustan hää meelega oma vanu tuttavaid... Noh, vana Juhan, kas võite mulle siis raha kohe kätte anda?" "Kes?" "Teie." "Mina - vana Juhan?... Ei mina ole kunagi nii suure auu vääriline." "Mis see tähendab?" "See tähendab, et mina Teile meelehääd teha ei julge." "Rumal nali!" "Ei ole nali. Ma ütlen täie tõsidusega, et ma Teie auustavat soovi täita ei julge. Teie olete üsna mõnus mees, kuna Teil "meelehää" veel käes pole; Teie tõstate mind koguni "vana tuttava" auu sisse ja läheksite vahest nii kaugele, et minule tänuks kätt suruksite. See kõik auustab ja meelitab mind ülearu. Sellest hoolimata ei soovi mina Teiega et tutvust, ei ka mingit tegemist, sest ma tean kindlasti, et meist kahest üks viimaks ikka sõimata saab, ja see olen mina." "Tete sissejuhatus ei olnud siis muud midagi kui - pilkamine ja narrimine?" küsis parun häbi pärast punastades. "Seda ta vist oli," vastas Langberg rahuliselt. "Aga nüüd ütlen ma Teile tõsise sõna. Mina olen kitsipung ja hoian raha kui oma silmamuna. Teie teadsite seda muidugi, enne kui siia tulite, ja siisgi tahtsite katsuda, kas mina Teile mitte kümmetuhat rubla ei laenaks või õigemalt - kingiks. Kas see pole meeleheitlik tegu, mis uppuja õlekõrt meelde tuletab? Arvate Teie mind kurdiks, kes midagi ei kuule, mis linnas räägitakse? Teie olete ju vaene kui kirikurott, Teil pole punast krossi hinge taga, Teie ei või mulle mingit kinnitust anda, et ma oma raha kätte saan. Kas Teie mitte ei märka, et Teie laenukatsel peaaegu - pettusekatse nägu on?" "Siga!" kiristas parun ja tahtis, käed rusikas, üles karata, jäi aga jõutult istuma, nagu oleks vanamees teda oma kentsakalt läikiva pilguga istme külge kinni nõidunud. "Mis ma ütlesin -eks olegi juba sõimamine lahti," hirvitas Langberg õelalt. "Ma võiksin sind purustada!" "Mil viisil?... Jätke rusikad parem rahule; ma ei karda neid sugugi. See oleks liig naljakas, kui meie, vanad tudid, veel tuttipidi kokku läheksime. Parem vestame mõistlikult juttu. Ma rõõmustan, et Teile sel tunnil ühe osakese vanast võlast kätte tasuda võin. Ma pole hää inimene, aga Teie pole ju ka mitte ingel. Mäletate vist veel, mispärast mina Teie juurest ära läksin. Teie tahtsite naest võtta ja soovisite, et mina Teie armukese ära kosiksin - tibukene ähvardas ju muidu skandali teha. Mina punnisin vastu ja Teie lasksite mulle naha pääle anda... Teie meelest polnud see muud kui pisike "kodune õpetus", minu meelest aga kaunis kibe juhtumine. valu ei pannud ma palju tähele, aga häbi pärast oleksin enese peaaegu oksa tõmmanud. See oli minu õnn, et ma rumala tembu tegemata jätsin ja ilma pikema protsessita ära läksin, sest muidu poleks ma praeguse tunni õnne vist mitte maitsta saanud. See vana häbi torkab ja põletab mind praegu veel, ma pole seda iialgi unustanud. Ma vihkan Teid ja Teie sugu - seda võin Teile nüüd ometi suu sisse ütelda. Mina olen rikas ja Teie olete kerjaja. Mul on kümnedtuhanded käepärast, aga kui Teil praegu näljasurm käes oleks - mina ei ohverdaks poolt kopikat Teie peastmiseks. Ja kui ma täna-homme peaksin surema, siis jäägu minu needmine Teie pää pääle lasuma!" vanamees kangendas viimaste sõnade juures oma kähisevat häält, ta silmad sätendasivad, näojooned olivad valusalt viltu kistud. Parun kargas püsti, enam kohkunult kui vihaselt. Ta nägi hoopis uut, seni võimatuks arvatud asja, nagu ilmutusi tundmata ilmast. veel kordagi polnud alamat sugu inimene tema vastu sarnasel viisil üles astunud. Parunil oli tundmus, kui kõiguks maapind tema jalgade all, kui ähvardaks mitmesaja-aastane ehitus, mille jäädavuse sisse tema kindlasti oli uskunud, nüüd mürinal tema kaela langeda. Ta kahvatas ära ja siis libises jälle äge puna ta näost üle kaela kuklani. Ta tõmbas raskesti hinge ja liigutas kuiva suud ilma häält tegemata. Tuli Langbergi silmades kustus. "Nüüd võite minna, paruni herra - mul pole Teiega rohkem rääkimist," ütles ta külmalt. Parun Stern-Himmelshausen tegi vaikselt minekut. Ukse juures pööras ta pääd, et Langbergi veel kord kui imelooma vaadelda. Siis lõi ta käega ja läks. Langberg jäi üksi istuma. Ta katsus naerda, aga kramplik hammaste kirin kattis naeru ära. Ja siis kerkis vanamehele midagi kui nuuksumine äkisti kõrisse... Leena tuli lauda katma, aga peremees tõrjus teda tagasi, üteldes: "Täna pole mul himu üksipäini süüa. Mu veri on liiga äritatud. Ma tahan inimest näha - kus Paul nüüd on?"  Jostson laskis mõned päevad mööda minna, mil ta onu aga Pohligite juurde jalga et tõstnud. Selle ajaga käis ta maal, oma isa kaugeid sugulasi vaatamas, ja tuli säält kaunis rõhutult tagasi. Need lihtsad, vanamoodi inimesed olivad ju omast kohast üsna tublid, aga tema ei mõistnud neid enam õieti, nagu nemad jälle temast aru ei saanud. Jostsonil hakkas aeg kodumaal viibides igavaks minema - ta võttis nõuuks ärareisimist kiirendada. Enne aga tahtis ta, nagu poolelt lubatud, veel kord Pohligi perekonda vaatama minna. Et meistrit päeva ajal töö juures mitte segada, valis ta külaskäiguks juhtumisi sellesama õhtu, mil parun Stern-Himmelshausen ja Langberg üleval kirjeldatud viisil kokku põrkasivad. Meister Pohligil olivad Langbergi saadetusest veel mõned rublad järel. Meister oli nädala jooksul vähe töötanud ja ta täna töö varakult lõpetanud. Ta istus õhtusöögi ootusel pehmes leentoolis, suitsetas pika varrega piipu ja õpetas tütardele ilmatarkust, kui Jostson sisse astus. Meister ja emand, keda Helene juba ette valmistanud oli, võtsivad kaugelt tulnud külalise väga lahkesti vastu ja palusivad teda, nagu nende viis oli, õhtusöögile jääda. Jostson ei tõrkunud vastu. Ta arvas tähele panevat, et Helene vaiksem ja näost valgem oli, kui ta teda esimesel kokkujuhtumisel näinud. "Seda Bennod peaksin veel natukese hurjutama, enne kui ära reisin," mõtles ameriklane mõrudalt, kuna ühtlasi soe kaastundmus Helene vastu tema südames maad võttis. Jostson ise oli täna, kuna üksgi "Saksa poiss" tema tuju ei rikkunud, lõbus seltsiline ja jutustas oma reisidest nii mõnusalt, et Luise ja Selmagi kõrvakesed kikki ajasivad ja kahetsust "oma paruni" äraoleku pärast kordagi sõnadega ei ilmutanud. Õhtusöök ei olnud täna kaugeltgi nii tore kui Benno külaskäigu ajal, aga seekord ei olnud ju külaline ka mitte Eestimaa paruni poeg. "Teie olete palju reisinud - see maksab ometi koledat raha," ütles Pohlig napsi sisse valades, ja tema häälest kõlas osake umbusaldust. "Mina arvan paremaks koju jääda ja rahaga, kui seda on, lõbusasti elada." "Ma olin mitu aastat laevamees," vastas Jostson lihtsalt. "Sest saadik on mulle reisihimu külge jäänud. Teist korda ma ju ometi siin ilmas ei ela, sellepärast tahan teda enne surma veel nii laialt kui võimalik tundma õppida. Reisimine pole ka meie ajal nii kallis, kui inimesed arvavad, kes iialgi reisinud pole." "Noh, noh," kahtles Pohlig. "Juba Teil ikka mõned tuhanded seismas on, milledele Teie paremat tarvitust ei leia." "vahel juhtub seda ka - kui äri hästi läheb." "Mis äri Teil siis on?" "Ma olen vasekaevaja." "See on: vasekaevanduse töömees?" "Ma teen ka tööd, kuigi mitte Teie mõttes." "Siis olete vist kirjutaja või ülevaataja?" "Ei ole." "või aktsionär?" "Ka mitte." "vahest koguni - omanik?" "Umbes nii." "Kuda Te selleks saite?" "väga lihtsalt. Ostsin tüki maad ja leidsin vaske." "Oo, oo!" tegi Pohlig ja tema näost paistis õiglane imestus. "Mina ei oleks, õigust ütelda, ilmasgi oodanud, et Teie nii kaugele jõuate." "Miks mitte?" "Teie olite"... Pohlig oli kitsikuses ja otsis sõnu. ... "viilimata ja poleerimata Eesti poiss," täiendas Jostson naeratades. "Ma et ole praegugi veel libe küllalt, aga - mis teha? Pimeda õnne vastu ei või teegi parata." "Ja nüüd lähete varsti jälle reisima?" tegi Pohlig teist juttu. "Jah, tunahomme lähen teele." Laual kuuldus kõlin, nagu oleks keegi noa või kahvli taldriku pääle pillanud. Jostson ei pannud seda tähele ja kõneles edasi: "Mul oli esiotsa himu siin paar nädalat ära viita, aga... ma leian siin liig vähe sellest, mida ma otsisin. Selle maa õhk on minu rinnale liig raske, kõik seisab siin veel mineviku vande all." "Minevik oli siin veel kuldne aeg," ohkas Pohlig, "aga nüüd aetakse kõik segamini, ja need nooreestlaste ajalehed, mida paar endist külakoolmeistrit siin välja annavad, ei tee muud, kui kiunuvad ja kräunuvad, et segadikku ikka veel vähe olla. Rahulist elu ei anta enam kellegile - igaüks peab kas maailma parandaja olema või ise ennast parandada laskma, muidu seisab ta põlise sõimu ja pilkamise all." Meistri poeg Hugo tuli koju ja jällegi pidi Jostson imestama, kui väga see kena noormees Helene nägu oli. Kui teda külalisega tutvustati, tõstis Hugo vaevalt silmi, istus nukralt lauda ja hakkas ilma nähtama isuta sööma. vähe hiljemalt tõugati eestoa uks järsult lahti ja kellegi terav hääl hüüdis: "Kas Hugo on siin?" Jostson tundis häälest kaupmehe Rettigi õpipoisi Martin Timmi ära, kelle sõnavahetust noore Pohligiga ta seltsimajas oli kuulnud. Sarnast häält ei võinud kellegil teisel olla. "Ärge seda hirmsat inimest sisse laske!" palus Luise nähtava ahastusega. "Aja ta minema," ütles Pohlig pojale pääd nikutades. Noor Pohlig tõusis kähku üles ja läks ettetuppa. Säält kuuldus lühike, äge sosin, mispääle Timm vihaselt purtsas: "Noh muidugi, mina ei sünni ju suurte sakste seltsi. Aga seda ma ei kingi - küllap saate minust veel kuulda, kuradi untsakad!" Siis virutati uks raksuvalt kinni ja noor Pohlig tuli üksipäini laua juurde tagasi. "Mis sa selle ropu poisiga jändad?" tõreles meister pahaselt. "Raputa ta kord ometi enesest ära!" "Ma ei saa temast lahti, ta käib kui vari mu kannul," vabandas ennast Hugo. "Täna oli ta isemoodi äritatud, nagu ajaks teda mõni paha vaim taga. Ta rääkis segaseid sõnu ja kutsus mind kangesti jooma. Ma tegin enese kavalusega lahti - nüüd tuli ta mind siit veel otsima." "Ma ei mõista, kuda sa temaga nii sõbraks oled saanud," ütles vana Pohlig. "Sina oled toss ja tukkur, kuna temal ainult saba puudub, et hunt valmis oleks." "vastandite külgetõmbamine," tähendas Jostson. "Meie oleme ju koolivennad ja tema on mind mitmel korral kaitsnud," seletas Hugo. "Ta on hirmus julge. Ma olen näinud, kuda ta üksipäini kolme mehe vastu hakkas ja kõige suuremale kui kass näosse kargas. Nuga on tal ikka kaasas ja noaga haavamise pärast on teda ka juba trahvitud. Tema sees elab vanaaegne kangelane." "või suur kurjategija," jätkas Jostson mõtlevalt juurde. väljast koputati eestoa ukse pihta. "Kes sääl nii hilja veel tuleb?" imestas Pohlig. "vist katsub see häbemata Timm veel kord õnne. Ma tahan tale näidata!" Meister läks ise lahti tegema. "Sina nurjatu poiss!" kuuldi teda kärkivat - kuid kaugemale ta ei saanud. "Tohoo, kas sedaviisi võetakse siinpool haruldasi võõraid vastu?" kuuldus teine hääl, mis Timmi oma sarnane ei olnud. "Langberg!" hüüdis Pohlig põhjatu imestusega. "Kust see Jumala ime tuleb?" "Tahtsin vaadata, kas mitte vahest minu redu õepoeg siin et istu," seletas Langberg. "Istub küll." "Soo? Seda ma arvasin - eks hunt vahi ikka metsa. Ärge siis pahaks pange, kui ma ise ennast külaliseks kutsun." "Olge hääd - Teie tulete kui kutsutud," ütles Pohlig viisakalt. "Meie istume parajasti lauas - palun aga piskuga leppida." Langberg oli paremas tujus, kui keegi teda mäletas näinud olevat. Ta kummardas emanda ees nii sügavasti, et kangeks harjutatud selgroo naksus, kraapis preilide ees jalga, näpistas ristitütre põske ja näitas õepojale rusikat: "Sina võrukael, kus sa nii kaua hulkusid, et oma vana onugi enam vaatama ei tulnud? Siin on sul vist parem kükitada, äh?... Aga olgu pääle, see ei tee mulle veel suurt südamevalu. Mul oli täna naljakas juhtumine. Nägin oma vana mõsaherrad ja meie soendasime vanu, armsaid mälestusi üles. Teie ei usu, kuda see minu vana südant liigutas ja rõõmustas. Ma sain korraga kolmkümmend aastat nooremaks ja tahan nüüd ka nooreks jääda. Küllap näete - minust saab veel hoopis uus inimene... Mis teil siin on? Napsi ja õlut? vaat’ seda ma kiidan. Hakkame aga siis pääle!" "Kas Teie ka midagi joote?" küsis Pohlig imestades. Langberg hirvitas salalikult: "Muidu küll mitte, aga täna pühitsen oma uue elu hakatust. valage aga sisse - ega minugi suu sarvest pole." Ta jõi klaasi põhjani tühjaks ja hakkas ahnesti sööma. Pohlig jäi temale seltsiks, kuna naesterahvad, Hugo ja Jostson üles tõusivad. "Ma kuulsin, et Teie väga ilusasti klaverit mängite," ütles Jostson noorele Pohligile. "Kas tohiksin väikest proovi paluda?" "Meie klaver on vaevane," tõrkus Hugo päris kunstniku viisil vastu. "Ole hää poiss, Hugo, mängi õige midagi!" palusivad ka Luise ja Selma ühest suust. "Tema mängib kui noor jumal," lisas Luise vaimustatult juurde. "Olete vist üsna uhke sarnase venna pääle?" naljatas Jostson. "Olen küll," tõendas Luise uhkelt. "Hugo ei ole mitte ainult hää klaverimängija, vaid ka muidu tark ja viisakas poiss." "Luise silmas on viisakus iga meesterahva juures pääasi," tähendas Helene. "Mis teha? Mina ei armasta talupoegi," vastas Luise jahedalt. Noor Pohlig istus klaveri ette ja hakkas mängima. Sedamaid kadusivad tema näost nukruse jäljed. Ta mängis pääst, ei teinud suurt põrinat, nagu see muidu noorte muusikameeste viis on, ega otsinud veidraid kokkukõlasid. Ta ei olnud veel kunstnik, aga tema osavate sõrmede all kujunesivad muusikalised unenäod helideks, mis kuuljatele südamesse tungisivad ja nendes ikka tahetud tundmusi äratasivad. "Kus Teie vend nii ilusasti mängima õppis?" küsis Jostson Helenelt. "Suuremalt jaolt minu juures, aga ta on minust ammugi mööda jõudnud," vastas Helene. "Poisil on annet." "Kahju küll, et tal seda on." "Miks Teie seda kahetsete?" "Mu vaene vend on ju kui tiivadeta lind. Ta mõtleb ainult oma muusika pääle ja vihkab igapäevast leivateenistust. Kaugemale ta selle juures ei pease - meil pole raha tema väljakoolitamiseks. Nõnda on anne temale õnnetuseks." "Hm! Suurte elutarkade armumise järele peab inimene, kellel annet on, ka ikka edasi jõudma, kui aga kindel tahtmine annet toetab." Helene rinnust tuli kerge ohkamine. Kindla tahtmisega mehi oli tema enese ümber siiamaani vähe näinud. "Minu vend on hää poiss, kuid paraku toss ja tukkur, nagu isa ütles. Jah - oleksite Teie tema asemel! Kas teate, mul on veel vanast saadik piirita usaldus Teie tahtmisejõuu ja meelekindluse sisse." Jostson kehitas õlasid: "Usaldust olen ma juba mõnegi naesterahva poolt leidnud, aga - muud ka midagi." "Soo?" Ei tea, mis tuju Helene pääle tuli. Ta istus korraga venna kõrva ja võttis klaveri päält esimese noodilehe mis tale kogemata näppu puutus. Kahekesi hakkasivad nad väga tormilist, kärarikast tükki mängima. Jostson asus tasakesti nende lähedale ja arvas nägevat, et Helene silmadel otsekui märg kate pääl oli. Jälle pidi ameriklane mõttes noort parunit põhjama, kes neiud õnnetuks tegi... "vaat’ see on ometi tükk, mida kuulda võib," kiitis Langberg. kes vaheajal Pohligiga vana sõprust uuendanud ja nobedasti napsitanud oli. Kell lõi üksteistkümmend, kui Langberg ja Jostson minekut tegivad. Jumalaga jättes andis Jostson Helenele kõige viimaks kätt ja tundis sooja surumist. Nii tühine kui see tähelepanek oli - ameriklast tegi see siisgi rõõmsamaks. Ta süda hakkas elavamalt tuksuma, ta tahtis midagi ütelda, aga juba oli Helene käe tagasi tõmmanud ja näo ära pööranud. "Ma loodan, mu herrad, et see külaskäik Teie poolt mitte viimseks ei jää," ütles Pohlig viisakalt. "Hähä, minust Te nüüd enam lahti ei saa," naeris Langberg hääs tujus. "Küllap tulen varsti jälle ristitütart vaatama." "Ja mina tulen veel kord Jumalaga jätma," tõotas Jostson. Langberg oli parajasti nokastanud, nõnda et õepoeg teda esiotsa käe alt toetama pidi. Jostson ise tundis imelikku kergust liikmetes ja liigutas jalgu nii väledasti, et vanamees vaevalt järele jõudis. "Mis sa sõge tormad?" tõreles onu viimaks poolhingetult. "Ah soo, anna andeks!" "võiksid õige vana onu meelehääks voorimehe võtta: näe, vihmatibad tulevad ja tee on libe." Ilm oli jälle halvaks läinud. Taevas oli must kui tõrv ja tõusvad tuulehood peksivad teekäijatele peenikest vihma vastu silmi. Jostson võttis voorimehe. Oma majavärava ees troskalt maha ronides ütles Langberg: "Tule ka sisse, poiss, mul on tibake kodu." "Ma ei taha juua," vastas Jostson. "Ma olen muidugi kui joovastuses." "Noh, putka siis pääle - ega ma sind tühja paluma hakka." vanamees hakkas jalgvärava lukku lahti keerama. "võti käib täna hoopis kergesti, ei tee mitte kriiksugi," pomises ta sinna juurde. "vist on Leena lukku õlitanud... Kuule Paul," lisas ta valjusti juurde, "et sa homme tõesti tuled! Ära looda, et sind nii pea reisida lasen. Ma tahan nüüd alles elama hakata ja sinu kohus on mind vanas eas rõõmustada, muidu sa minu pärijaks ei saa. Ja kui sa minu pärast ei taha siia jääda, siis jää selle Helene pärast, kes sind pööraselt armastab." "Sa jamsid jälle, onu," kogeldas Jostson. "Ära karda - mul on silmad pääs. Hääd ööd!" kõlas vanamehe hääl juba värava tagant. Jostson sõitis võõrastemajasse.
7. Selsamal ööl tapeti kaupmees Langberg ära. vara hommikul andis Leena politseile teada, tema olla harilikul ajal peremehe kambri ukse pihta koputanud, kuid kambrist polla ka mitmekordse koputamise pääle mingit vastust tulnud ja uks jäänud ikka lukku; tema, Leena, pidada sellepärast arvama, et peremehega asi korras pole. Pristav Birjusin võttis sellepääle ühe linnavahi kaasa ja läks asja vaatama. Uks oli ikka lukus, võti seespoolt luku augus. Et ka nüüd kõik kolistamine midagi ei aidanud, saatis pristav lukusepa järele, kes ukse lahti tegi. Sisse astudes leidsivad nad, et kapid, kummuti ja laua sahtlid lahti kistud, kõik asjad läbi soritud ja osalt põrandale loobitud olivad. Langberg ise lamas täiesti riides, nägu tardunud verega kaetud, surnult põrandal oma voodi ees, mille riided, padjad ja matrats segamini aetud ja mitmest kohast lõhki lõigatud olivad. Oma vana peremeest ilma elumärkideta maas nähes hakkas Leena suure häälega kisendama. Politsei ametnikkudel oli tegemist, enne kui teda vaigistada jõudsivad. "See pole kellegi muu, kui selle hukkaläinud õepoja tegu!" hüüdis ta, niipea kui keelepaelad lahti peasivad. "Mis õepoeg see on?" küsis pristav. "Kes muu kui peremehe enese õepoeg Paul." "vahest Paul Jostson?" "Tema neh. Eks ma teadnud kohe, et see nõnda välja tuleb." "Hm!" tegi pristav. "Paul Jostsoni ma mäletan. Ta käis minuga ühes koolis. On siis tema nüüd jälle siin?" "Mõne päeva eest käis teine siin korra luuramas, aga kes teab, kus tema otsad nüüd juba on." "Küll me ta üles leiame. Aga miks sa seda tema teoks arvad?" "Tema on ju maailma hulgus. Ma nägin küll, kuda ta silmad kiirgasivad - ta ei läbenud rikka onu surma oodata." "On sul midagi kindlamat põhja selle õepoja süüdistamiseks?" "Mis põhja Te veel taga ajate? See on ju selge kui päevavalgus," tõendas Leena lihtsa inimese kindla usuga, mis põhjendusest suuremat ei hooli. "Kas siin eila õhtul keegi käis?" päris pristav edasi. "Üks herra moodi mees käis küll vanamehega riidlemas, aga see läks juba enne kella kümmet ära." "Kas tead, kes see oli?" "Peremees ütles enne seda, et tema oma vana mõidaherrad ootab - juba see tema siis vist oli." "Mis selle mõisaherra nimi on?" "või mina teda tean - Tärn vist." "Stern-Himmelshausen?" "Nii ta vist oli." "Miks ta siis peremehega riidles?" "Mine tea nüüd nende asja! Mina käisin aga kord ukse taga ja kuulsin, kuda nad teine teise pääle kärkisivad." "Kas hoovivärav pandi lukku, kui võõras ära läks?" "Mina panin ta küll lukku, aga peremees käis ise pärast veel väljas ja tuli alles enne keskööd vintis koju. võti oli tal kaasas - juba ta siis ka ikka värava jälle lukku pani." "Tuli ta üksi tagasi?" "No mis naakmannid tal siis veel kaasas pidivad olema?" "Kas sa öösel midagi kuulsid?" "Mitte kõhku." "Kas veel midagi tead?" "Mis mina, vana inimene, tean? Mina et tea midagi... Aga nüüd tarvis vanameest natukese katsuda - vahest tuleb teisele veel hing sisse." "Ära puudu temasse!" keelas pristav. "Siin ei tohita ülepää midagi puudutada. Mine nüüd oma kööki ja oota, kuni sind kutsutakse." Leena heitis kahetseva pilgu laiali loobitud asjade pääle ja läks suure nurinaga. Pristav saatis linnaarsti ja ühe raekohtu liikme järele, kes sedamaid ilmusivad. Tuli ka veel teisi ametmehi ja maja ette kogus hulk rahvast, teiste seas ka Langbergi sell ja kaks õpipoissi, kes poe lahtitegemist asjata ootasivad. Rikka kaupmehe surmasõnum oli kui kulutuli linnas laiali lagunenud. "Hirmus lugu!" ütles raekohtu liige Kroy, kui ta surnu külma kätt oli katsunud. "Sest saadik, kui Lindfors’i trükikoja juhataja Lackner ära tapeti, pole meie vaikses kesklinnas sarnast kuritegu ära tehtud." Linnaarst leidis surnukeha vaadates, et viimase käed ja jalad kõveraks kistud olivad. Paremal pääpoolel oli kuus terava riistaga tehtud haava, kuna palja päälae tagumisel küljel sinine muhk paistis. Mokad ja igemed olivad paremal pool verised ja kaks hammast välja löödub. Kaela nahk oli maraskil ja ilmutas kägistavate küünte jälgesid. "Kõigest on näha," ütles arst läbikatsumist lõpetades, "et tapetule, kuna ta poolkummuli voodi pääl lamas, esmalt mõne töntsi asjaga pähe on löödud, siis teda noaga pistetud ja surmamise töö kägistamise teel lõpetatud." "Mis Te arvate, doktor, kas üks ainuke inimene oleks seda kõike ära toimetada võinud?" küsis Kroy. "See pole kerge ütelda," vastas arst. "Noor, tugev meesterahvas võis sellega küll toime saada, iseäranis kui ta ohvri magamast leidis, aga pristav saab vist tõendama, et meie maa kurjategijad nii meeleheitlist julgust väga harva ilmutavad. vargad ja viha pärast tapjad töötavad küll üksipäini, aga see siin on kahtlemata röövmõrtsukate töö ja need armastavad seltsi. Hoopis kerge ei ole töö seekord ka vist mitte olnud. vaadake surnul on praegu veel verd küünte all. Minu arvamine on. et vanamees esimeste löökide mõjul unest ärkas ja vastu panna katsus. Sääljuures on ta küüntega mõrtsuka käsa veristanud, mis tema kõri kinni pigistasivad. Kui raske tapetul elust lahkumine oli, näeme ka tema viltu kistud näost ja liikmetest. Ma tundsin Langbergi. Ta oli käbe vanamees, raudse tervisega ja visa elujõuuga. Ta oleks vist sada aastat vanaks saanud, ehk ta küll ihnsuse pärast viletsamalt kui hulkuja koer elas." "Mis kasu on sarnasest elust?" targutas raekohtu liige. "See inimene ei ole, nii palju kui mina temast kuulnud olen, kellegile hääd teinud, ka mitte iseenesele. Kõik need väikesed lõbud, mis elu armsaks teevad, on temal tundmataks jäänud, selle mõistuseta elule on mõistmata saatus nüüd koleda otsa teinud ja keegi ei nuta sellepärast... Ma ei usu, et vana kitsipung kangeid jookisid oleks tarvitanud. Seda enam paneb mind üks asi imestama. Teie, doktor, arvate, et Langberg magas, kui tema kallale kiputi, aga kust see tuli, et ta täies riides magama läks? Temasugused oskavad ometi riideid hoida." "Selle üle võin mina otsust anda," ütles Birjusin, kes vaheajal aknaga tegemist oli teinud. "Nagu Langbergi vana teenija tunnistab, on peremees enne keskööd "vintis" koju tulnud ja kodu vist veel lonksu võtnud, sest ma leidsin, kuna Teid veel siin ei olnud, kapi nurgast - mis Te arvate? - ühe tühja shampanjapudeli, ühe niisama tühja konjakipudeli ja ühe napsipudeli, kus veel tibake sees oli." "On see võimalik?" imestas Kroy. Birjusin pigistas ühe silma kinni ja pilgutas teist kavalasti: "Miks mitte? Silmanähtavalt oli Langberg salajoodik, nagu meil neid palju on. Joobnult heitis ta, ilma lampi ära kustutamata ja ennast riidest lahti võtmata, voodi pääle pikali. Seda nägivad akna taga varitsevad kurjategijad ja tungisivad sisse. Kui mina siia tulin, oli aken kinni lükatud, aga haakidest lahti... vaadake, raami ja piitade küljes on noa jäljed selgesti näha. Kahtlemata on väljaspoolt noatera raami ja piida vahele litsutud ja haagid sel viisil lahti kangutatud. Muul viisil ei võinud kurjategijad kambrisse peasedagi, sest minu siiatulekul oli uks seespoolt lukus." "Seda ei või nii kindlasti ütelda," mõnitas Kroy kriminalkohtuniku meeleteravusega. "Kurjategijad võisivad järele tehtud võtmega või muukrauaga ukse lahti teha, endid kambrisse ära peita, enne kui Langberg koju tuli, ja pärast tehtud tööd akna läbi põgeneda." "See on võimalik," vastas politsei ametnik alandlikult ja veidi pilgelikult, "aga siis ma ei saa aru, mis need noa jäljed akna küljes tähendavad." "Need võivad varemalt tehtud olla." "Jäljed on silmanähtavalt värsked." "Soo, soo. See on ikka hää, kui politseil teravad silmad on," naeratas Kroy. Kriminal-kohtuniku pilkesõna ei käinud seekord õieti pihta. Birjusin oli teatavalt linna kõige kavalam ja osavam politsist. Ta tegi, kui ei märkaks ta midagi, ja ütles rahuliselt: "Mõistatuseks jääb esiotsa, mil viisil kurjategijad akna juurde on peasnud. Aken on üle kahe sülla kõrgusel, libe sein ei paku mingit käepidet ja redelit ei ole kusagil näha. üks mees teise õladel seistes ei ulata veel akna juurde." "Ja tsirkuse veiderdajaid, kes inimestest torni ehitavad, ei ole linnas minu teada praegu olemas," tähendas raekohtu liige. "Molander!" hüüdis pristav oma abilist, kes vaheajal ka paigale jõudnud oli. "Ma näen, et rahvas juba õueväravast sisse kippuma hakkab. võtke veel üks või kaks linnavahti, hoidke värav kinni ja vaadake, kas akna all midagi jälge näha ei ole. Öösel sadas natuke vihma. Olge aga ettevaatlik, et Teie jälgesid ise ära ei tallaks." Abiline läks välja. "Koht on ööseseks kuriteoks kui loodud," ütles linnaarst kaela aknast välja sirutades. "Ma ei mõista, kuda vana Langberg, kes muidu väga ettevaatlik ja umbusaldaja oli, siin mitukümmend aastat üksipäini elada julges. Hoov on kitsas ja öösel muidugi kottpime. Siin seinas pole rohkem kui kambri ja köögi aknad, vastas vanaaegse aida tühi sein, mõlemas otsas kõrged müürid. Appihüüdmist võib uulitsale vaevalt kuulda ja nõnda võisivad kurjategijad, kui nad aga hoovi sisse peasivad, siin mis tahes ära teha." "Nii palju on siisgi selge, et see mitte täitsa võõraste inimeste tegu pole," tähendas Kroy autoriteetlikult. "Kurjategijad on vististi Langbergi enese lähikonnast, tema elulaadiga ja selle paigaga hästi tuttavad. Teie, Birjusin, peate kui linnajao ülevaataja Langbergi teenijaid muidugi tundma - tas Teil kellegi pääle kahtlust ei ole?" "Esiotsa ei ole mul veel mingit käepidet," vastas Birjusin ettevaatlikult. "Asjaolu järele tuleks küll arvata, et Langbergi ümardaja Leena kuriteost midagi teab, aga see on vana, töntsi aruga naesterahvas, kellega midagi pääle hakata pole. Tema ise avaldas kahtlust ühe isiku pääle, aga nii üleüldiselt, nii ilma põhjenduseta, et sellest vaevalt rääkida maksab. Langbergi sell ja õpipoisid on mul ka tuntud - päält näha üsna korrapäralised inimesed, keda me muidugi täna veel kuulamise alla võtame... Esiotsa pole meil, nagu öeldud, mingit juhtnööri kurjategijate ülesleidmiseks. vaatame, kas surnu ise meile midagi ei ütle." Birjusin katsus surnu taskud läbi, ei leidnud aga muud midagi kui ühe rohkesti kulunud ninarätiku, sisseõmmeldud nimega "I. Langberg", ja vestitaskust vana, hõbedast uuriplõksu, mis just viis minutit kella kahe pääl seisma oli jäänud. Uuri kaaned olivad mõlki löödud ja klaas purustatud. "Uur on vististi viga saanud ja seisma jäänud, kui mõrtsukas põlvedega ohvri rinda muljus," seletas Birjusin. "vähemasti teame nüüd, mil tunnil kuritöö ära tehti, ja näeme ka, et kurjategijatel rohke saak on pidanud olema, sest surnu taskud on nad silmanähtavalt läbi tuustinud ja rikutud uuri kaasavõtmiseks liig halvaks arvanud... Ohoo, Molander, mis Teil sääl on?" Pristavi abiline tuli õuest tagasi ja andis pika, tugeva teraga Soome pussnoa Birjusini kätte, üteldes: "Selle leidsin akna alt mudast. Nuga on sopane, aga ma usun, sääl on ka vere märkisid küljes. Noa pää oli kaunis sügavasse sõtkutud - vist on mõrtsukas aknast välja hüpates sinna pääle astunud. Noapää kõrvalt leidsin ka sügava saapakanna jälje." Birjusin silmitses nuga igast küljest ja seadis tera akna küljest leitud jälgede sisse. Mõlemad läksivad laiuse poolest täiesti ühte. Birjusin andis noa tohtri kätte ja ütles: "vaadelge, tohtri herra, seda riistapuud - Teie võite kõige paremini ütelda, kas sääl küljes verd on. Mina pean hoovis natukese ümber vaatama." Langbergi kambri aknaalusest kuni kojaukseni leidis Birjusin mitu segast jälge, kuna säält kaugemale, õuevärava poole, kivist käimatee ja tänane läbikäimine kõige otsimise asjatuks tegivad. Nähtavate jälgede kannakohad olivad kõik ühesugused ja kõige selgem oli sügav kannajälg noa aseme kõrval, millest pristavi abiline oli rääkinud. Birjusin võttis sellest jäljest mõõdu, maalis ta kõigi iseäraldustega paberi pääle ja laskis jälje laua tükiga hoolsalt kinni katta. Tema pähe asus mõte, et kuritöö ühe ainsa inimese tehtud pidi olema. Seina osa maa ja akna vahel silmitsedes sai ta nüüd ka selguse kätte, kuda kurjategija akna juurde peasnud oli. Müür oli vana, paiguti krohvist paljas ja neil kohtadel aukline ja praokil. väga osav ronija võis, iseäranis kui ta pragudesse pistetavad orad abiks võttis, ennast hädavaevalt küll akna juurde üles hoovata. Ühest praost, umbes sülla kõrgusel maast, leidis Birjusin jämeda, vildakalt prao vahele vajunud latinaela, mille ta tasku pistis. Siis läks ta Langbergi kambrisse tagasi, kus teised laiali loobitud asju, lappisid ja kummutit läbi vaatasivad, ilma et nende otsimine kuritöö selgituseks mingit materjali oleks pakkunud. Põrandal ja sahtlites oli mitmetsugu paberikraami näha, muu seas ka üks vana Testament ja mõned kaubaraamatud, aga mitte ühte ainust väärtpaberit, kuna neid üleüldise arvamise järele Langbergil määratu hulk pidi olema. "Siin on tundja inimene puhast tööd teinud," tähendas raekohtu liige. Kulunud reisikohvri põhjast toodi ometi midagi välja, mis kurjategijatele kogemata kahe silma vahele jäänud oli. See oli pakikene, millest sada rubla paberiraha ja üks linnapanga pantkirja kupong leiti. Raha ja kupongi võttis Kroy enese kätte hoida. Birjusin hakkas protokolli kirjutama. Leena kutsuti sisse ja pandi tema tunnistus kirja. Ta kordas seda, mis ta pristavile varemalt oli rääkinud, ja jäi ka oma arvamises Jostsoni kohta kaljukindlaks. "Kuda sa seda nii julgesti tõendada võid?" küsis Birjusin. "See on kui aamen kirikus," vastas Leena valjusti. "Hää küll, aga mispärast see nii on?" "Mispärast ja mispärast!" osatas Leena pahaselt. "Ega mina, vana inimene, ometi tühja räägi." Birjusin kehitas õlasid. Ta teadis, et naesterahva eelarvamist, olgu see õige või ekslik, ka kümne härja jõud korraga ei võida. "Igatahes peame seda Jostsoni silmas pidama," ütles Kroy. "Kas tead, kus tema elab?" "Kust mina seda tean?" kostis Leena. Kui Leena parun Stern-Himmelshauseni külaskäigust jutustas, juurde lisades, et parun väga tige olnud, pahvatas raelohtu liige naerma: "Taga parem! Asi läheb nii kirjuks, et ma julge ei ole, kas mind ennast viimaks uurimise alla ei võeta." "Parun on rahahädas," tähendas Birjusin. "Mis Teie sellega tahate ütelda?" "Ei midagi." Pristavi abiline oli vaheajal asjade küljes ja põrandal nähtavaid veremärkisid uurinud. Surnukeha kõrval oli verine saapajälg, mille kannakoht pristavi joonistusega täiesti kokku sündis. Kuna Molander põlvili heites seda jälge mõõtis, puutus temale voodi alla visatud narts silma. Asja ligemalt silmitsedes leidis ta, et see veretäppidega kaetud ninarätik oli, mille nurgas märktindiga kirjutatud nimetähed "H. P." paistsivad. "See leidus on kulda väärt!" hüüdis pristavi abiline rõõmsas ärevuses. "Mis sääl on?" küsis Birjusin pääd pöörates. "Mõrtsukas on oma nimekaardi maha jätnud - vaadake!" Kambris tõusis kihin ja kahin. Kõik juuresolijad pistsivad tähtsal leidust silmitsedes pääd kokku, kõik märkasivad, et uurimise teel esimene suur samm astutud oli. "Kes see H. P. võiks olla?" pomises Birjusin mõteldes. "Tuletage kõige päält meelde, kas mitte Langbergi teenijate hulgas kedagi P. nimelist ei ole," ütles Kroy. "Nende hulgas on üks Pohlig - tuntud rättsepa poeg, aga tema ristinime ma ei tea... Kuule, vanake," hõikas ta Leenad, "kas oled kuulnud, kuda Langbergi vanemat õpipoissi hüütakse? Tead, seda ilusat, mustade silmadega noortmeest?" "Oi, miks ma seda ei tea?" kostis Leena iseäraliku pehmusega. "See on hästi kena, mahe poiss, sile ja libe kui luts, muudkui pisut tossike." "Aga mis tema ristinimi on?" "Uugu." "Hugo Pohlig!" hüüdis raekohtu liige rõõmsa ehmatusega. "See passib ju kui kaas katla pääle. Eks ma ütelnud, et kurjategija Langbergi enese lähikonnast peab olema? Ainult poisike võis ka nii ettevaatamata olla, et oma nimega märgitud ninarätiku kuriteo paigale maha jättis. Laske aga poiss sedamaid kinni võtta!" "Ma nägin siia tulles Langbergi teenijaid poe ees seisvat," tähendas pristavi abiline. "Oli see... Pohlig nende hulgas?" "Jah." "Hm, see on imelik... Tooge nad kõik sisse!" Kui pristavi abiline uksest välja oli läinud, ütles raekohtu liige linnaarstile: "Kui Molander mitte ei eksi ja see Pohlig tõesti siin on, siis näitab see jällegi, et üks salavägi olemas on, mis kurjategijat vastupidamata kuriteo paigale tagasi tõmbab. Sellest räägib Dostojevski oma kuulsas jutustuses "Kuritegu ja karistus" - olete vahest lugenud? - ja mina ise olen seda oma praktikas mõnel korral tähele pannud." Põnevusega pöördusivad kõikide silmad ukse poole, kui Langbergi sell ja kaks õpipoissi sisse astusivad. Kõik kolm ilmutasivad põrutust, kui nad vana peremeest verise pääga maas lamamas nägivad, kuid kõige raskemalt mõjus see vaade silmanähtavalt noore Pohligi erkude pääle. Ta läks näost valgeks kui lubjatud sein, tema laiali aetud silmad olivad hirmu täis, tema hambad lõgisesivad kuuldavalt. Kõik päältvaatajad panivad seda tähele ja vahetasivad pilkusid. Birjusin laotas voodi alt leitud ninarätiku Hugo ees välja ja küsis järsult: "Kas seda tunnete?" Hugo ei teinud häält ega näinudgi vist rätikut; üksisilmi, kui kivinenult vahtis ta surnu pääle. "Tee suu lahti, poiss!" põrutas Kroy. Tema vali hääl äratas Hugod tarretusest. Ta heitis pilgu rätiku pääle ja põrkas veremärkisid nähes kohkunult tagasi. "On need Teie nimetähed?" küsis Birjusin pehmemal toonil. "See on minu ninarätik," kogeldas Hugo kui unest ärgates. "Kust see veri siia pääle on tulnud?" "Seda ma ei tea. Ma mäletan, et ma eila ühe ninarätiku ära kaotasin." "Kas sa teda mitte siin kambris ära ei kaotanud?" küsis Kroy rõhuga. "Ma pole herra Langbergi elukorteris kordagi käinud ja näen seda kambrit esimest korda." "võtke oma saapad jalast!" käskis Birjusin. Hugo täitis käsku sõna lausumata. Ta oli oma erkude põrutusest toibunud ja nüüd jälle tasane ja veidi nukker nagu ikka. Birjusin võrdles saabaste taldasid oma joonistusega ja seadis mõlemad kannad põrandal nähtava verejälje pääle. "Ei lähe kokku," ütles ta pääd raputades. "Kand on jäljest hää tüki kitsam." "See ei tähenda midagi," seletas Kroy. "Küllap tal teine paar saapaid kodu on... Kus sa öösel olid?" "Ma magasin vanemate juures," vastas Hugo tüdinenud häälega. "Mis kella ajal sa magama läksid?" päris raekohtu liige edasi. Hugo mõtles silmapilgu, enne kui ta kostis: "Ma arvan, kell oli üksteistkümmend löönud, kui herra Langberg ja tema sugulane Jostson meilt ära läksivad. Pärast seda heitsime meie kõik magama." "Jälle see Jostson!" hüüdis Kroy. "See inimene on kahtlemata kuriteo osaline... Langberg käis siis eila õhtul sinu vanemate juures?" "Jah, ta oli nende vana tuttav." "Ja see Jostson läks temaga koos ära? Asi selgub imeliku kiirusega... Kas sina siis mitte kohe nende kaasa ei läinud?" "Ma ütlesin ju, et ma magama heitsin." "Aga mis asi sind täna hommikul siia ajas?" Hugo tegi suured silmad: "Ma pidin ju tulema - pood tehtakse kell kaheksa lahti." "Hm, jah. Sa oled kaval ja külmavereline poiss. Sa teadsid küll, et täna poodi lahti ei tehta, aga tulid siisgi. Bravo!... Kus see Jostson elab?" "Ta ütles enese ühes hotellis elavat." "Birjusin, selle inimese peame täna veel kätte saama," ütles Kroy politseiametnikule. "Ma lähen ise teda otsima, nii pea kui siin lõpetame," vastas pristav. Linnaarst silmitses Hugo nägu, kaela ja käsa kõige suurema hoolega ja ütles pääd raputades: "Ma ei leia ühtegi kriimu, kuna neid mõrtsuka küljes ometi oleks pidanud olema." "See ei tähenda midagi," seletas Kroy. "Teie ise arvate ju, et see kuritegu mitte ühe, vaid mitme inimese töö peab olema." "Mina ei arva midagi, vaid ütlen üleüldiselt, mis asjaolu järele kõige tõenäitlikum on," pani tohter vastu. Birjusin näitas Langbergi sellile hoovist leitud pussi ja latinaela, küsides: "Kas Teie poes sarnaseid asju müüdakse?" Sell vaatles asju igast küljest ja ütles siis julgelt: "Nael on säherdune, nagu neid igast poest saada võib, aga seda sorti nuge ei müü siin praegu vist keegi pääle meie. Alles hiljuti saime Soomemaalt värske saadetust." "On neid nuge viimastel päevadel keegi ostnud?" "Mina ei mäleta neid küll kellegile müünud olevat," vastas sell. "Mina ka mitte," lisas teine õpipoiss juurde. "Mis Teie ütlete, Pohlig?" "Ma ei mäleta." "Aga kust sa ise selle noa võtsid?" kärkis raekohtu liige. Tema kare toon ja sinaütlemine hakkasivad Hugole tuska tegema. "Seda nuga pole minu käes iialgi olnud," vastas ta nutuliselt. "Ma ei saa aru, mis need küsimised tähendavad." "Küll sa aru saad, kui sind trellide taha mõtlema pandakse." "Suur Jumal - tahetakse mind siis vangi panna? Mispärast?" "Kaupmehe Langbergi tapmise pärast," sõnas raekohtu liige pilkamisi ja rõhuga. "Ma olen ilmasüüta!" karjatas Hugo. Koosolijatest märkas vist mõnigi, et see hüüdmine südame põhjast tuli, aga keegi ei lausunud selle kohta sõna; ainult Leena urises poolkuuldavalt: "Ei tea, mis nad tormid seda vaest last kimbutavad!" Birjusin silmitses mõtlevalt noore kahtlusealuse kahvatut nägu. "Paik ei ole kaugemaks uurimiseks sünnis, kas teeme lõppu?" sosistas ta raekohtu liikmele kõrva sisse, mispääle Kroy pääd nikutas. Kaks linnavahti võtsivad Hugo eneste keskele, et teda politsei vangihoonesse viia. Langbergi surnukeha saadeti lahtilõikamiseks Tornimäele, kus linnaarst kinnituse leidis arvamisele, et Langberg oma surmatunnil joovastavate jookide mõju all seisnud ja et lämmatus surma otsekoheseks põhjuseks olnud. "Jälle üks alkoholi ohver!" ohkas juuresolev velsker, kes suur karsklane oli. Langbergi pood ja elukorter pitserdati kinni, tema vara hoidmiseks seati magistradi poolt kuratorid. Selsamal päeval otsis politsei Pohligite korteri läbi, ilma et paar tundi vältav otsimine kõige vähemat kahtlast asja päevavalgele oleks toonud. Perekonna liikmete ehmatuse ja valu jätame kirjeldamata. vanemad ja õed tõendasivad ühel häälel, et Hugo nendega ühtlasi õhtul magama heitnud ja hommikul voodist tõusnud, aga kes usub sarnastel kordadel omaste tunnistust? Täit usaldust leidsivad nad ainult siis, kui nad Langbergi korterist leitud ninarätiku ilma tõrkumata Hugo omaks tunnistasivad. Jostsoni taga otsides sai Birjusin kuulda, et selle nimeline võõras, passi järele Põhja-Amerika ühisriikide kodanik ja mäekaevanduse omanik, "Kuldkuke" hotellis ligi nädal elutsenud ja sellesama päeva hommikul teadmata kuhu välja läinud. Hotelli teenijad kinnitasivad ühest suust, et ameriklane enne keskööd linnast tulnud, enne magamaminemist veel paar tundi omas numbris edasi tagasi kõndinud ja tervel ööl kordagi väljas polla käinud. Birjusin laskis ameriklase suure reisikohvri, mis kambris seisis, lahti teha ja pomises, kui ta sees olevad asjad ja paberid läbi oli sorinud: "Siin pole midagi teha. See õepoeg näitab onust palju rikkam olevat." "Kas olete tähele pannud, et selle herra juures kahtlasi inimest käib?" küsis ta teenijatelt. "Tema juures pole veel keegi käinud," oli vastus. "Kui ta siia tuleb, siis saatke ta sedamaid minu juurde," käskis pristav äraminekul. Kus oli Jostson? Tema oli öösel võõrastemajasse tulles kirja eest leidnud, millega üks noorepõlve sõber, kes Rakveres elas, teda tungivalt enese juurde külaliseks kutsus. Jostson oli kahevahel, kas kutset vastu võtta või mitte, aga kui ta hommikul välja minnes nägi, et ilm jälle ilusaks oli läinud, juhtis ta sammud pool kogemata vaksali poole, kus hommikune rong sõidule valmis seisis. Õige ameriklasena ei mõtelnud Jostson kaua, vaid võttis pileti ja sõitis Rakveresse. Kui rong esimese jaama, Lagedi, ees peatas, nägi Jostson, pääd vaguni aknast välja pistes platvormi pääl üht isanda moodi meesterahvast seisvat, kellel kübar silmade pääle tõmmatud ja pool nägu, soojast ilmast hoolimata, mantlikrae sisse peidetud oli. Otse ameriklase kohal tõstis isand silmi, et vaguni aknaid kärme pilguga vaadelda. Jostson arvas seda nägu kusagil näinud olevat. Ta jäi mõtlema ja siis tuli tale korraga meelde, et see keegi muu et olnud, kui nahakaupleja Rettig, keda ta kord Eesti seltsimajas ja teine kord nahapoe ukse vahel näinud. Järgmisel silmapilgul hüppas Rettig lähemasse esimese klassi vagunisse. Jostsoni pääst sähvis veider mõte läbi: "Miks see inimene siin, kolmteistkümmend versta Tallinnast, rongi pääle tuleb ja oma nägu varjata püüab? Temast räägiti, et ta pankroti lävel seista - vahest põgeneb ta võlapärijate eest?" Rong hakkas liikuma ja Jostson unustas kodumaa kollendavaid väljasid, lepatukkasid ja kadakapõõsaid vaadeldes uue kaasreisija ära. Rakvere tuttav oli mõnus, elava vaimuga mees, nagu neid meie unistes kreisilinnades harva leidub, ja hoidis kaugelt tulnud külalist magusa jutuga poole ööni kinni. Hommikul sõitis Jostson Tallinnasse tagasi ja läks vaksalist otsekohe võõrastemajasse, kus temale öeldi, et pristav Birjusin teda oodata. Ta pani tähele, et hotelli teenijad küsivalt ja kahtlaselt tema otsa vahtisivad. "Kas pristav ütles, mispärast ta mind enese juurde kutsub?" küsis Jostson. "Ei ütelnud, aga tal pidi väga tungiv tarvitus olema," oli vastus. Jostson otsis Birjusini kohe üles. Nad mäletasivad teine teist kui ühe kooli kasvandikud, kuigi nad ühes klassis ei istunud, sest et pristav mitu aastat vanem oli. Birjusin tegi ennast esiotsa võõraks ja ka Jostson ei arvanud tarvilikuks, teisele vana tutvust meelde tuletada. Et kantseleis võõraid inimesi oli, kutsus pristav ameriklase oma elukorterisse ja kõneles temaga nelja silma all ligi tunni aega. Kui nad siis üheskoos välja tulivad, oli nende vahe märksa muutunud - nad olivad sõpradeks saanud ja ütlesivad teine teisele endisel viisil sina. Jostson oli kahvatu ja tõsine, kuna Birjusin käsa hõõrus, kui oleks ta häid sõnumid saanud. Üheskoos läksivad nad Niguliste kiriku kabelisse, kuhu Langbergi surnukeha puusärgiga oli viidud. Mõned minutid seisis Jostson surnu ees ja silmitses tema vihast ja valust viltu kistud nägu, mis nüüd verest puhtaks pestud oli, kuna haavade kohad üksi veel hirmutavalt punetasivad. "Ma olen nüüd hoopis üksi maailmas," ütles Jostson, käega silmade üle pühkides. "See oli minu ainus lähem - ja mitte kõige pahem sugulane. See oli inimene, kellest pääle minu vaevalt keegi aru on saanud. Ta oli hääks loodud ja vabaks tehtud, halva kasvatuse ja õnnetu elusaatuse vili. Teda arvati kelmiks, aga auusamat inimest on maailm vaevalt näinud. Ta oli ihnus enese vastu ja tegi teistele hääd. Tänu pole ta kusagil otsinud ega leidnud. Ka mina ei ole tänamatuse süüst tema vastu puhas... Elu ajal ei jõudnud ma temale armastust näidata - pärast surma tahan ometi aidata, nii palju kui minu väes seisab, et tema mõrtsukas nuhtlemata ei jääks." "See oli õnn. et sina vahele tulid," naeratas Birjusin. "Ilma sinuta oleksime vahest kõik valeteele eksinud. Sa mängid selles asjas tasuma saatuse käe osa." "Kes teab? veel pole kurjategija meie käes," ümises Jostson. Ta kummardas ja suuteles surnu külma otsaesist. Kirikust läksivad Birjusin ja Jostson raekotta, kus pristavil kohtu liikmetega lühike läbirääkimine oli. Tagajärg oli see, et Langbergi tapmise asja eeluurimine täiesti Birjusini hooleks jäeti. Sõbrad juhtisivad sammud Langbergi maja poole. Birjusin tahtis oma abilist ja linnavahtisid kaasa võtta, aga Jostson seisis selle vastu, üteldes: "Meil on kõige suuremat ettevaatust vaja. Mida vähem võõraid silmi ja kõrvu meie ümber on, seda parem. Mõtle, et meil pääle mõrtsuka ülesleidmise veel teine ülesanne on: süüta inimest valekahtlusest nii pea kui võimalik vabastada." Birjusin nikutas pääd. Nad peatasivad Langbergi maja värava ees. Kui pristav jalgvärava lukku Langbergi kambrist võetud võtmega lahti keeras, pani Jostson tähele, et võti väga kergesti käis, ja ütles: "Mõrtsukas on lukku kahtlemata õlitanud, sest ma mäletan, et võti kangesti kriiksus, kui Leena mind esmaspäeva õhtul väravast välja laskis. Ma ütlesin juba, et Timm seltsimajas järele tehtud võtmest rääkis ja noort Pohligi asjata aitajaks kutsus. vist on ta enesele võtme ka ilma Pohligi abita muretsenud." Kui Jostson Langbergi kambrisse astus, jäi ta pilk kõige esmalt akna pääle seisatama. "vaata," ütles ta Birjusinile, "selle ruudu taga arvasin ma kord viirastust nägevat, aga nüüd usun kindlasti, et säält elus inimene sisse vahtis. Kahju küll, et mul seda kindlat usku siis veel ei olnud. Oleksin ma onu hoiatanud, siis oleks jäle kuritöö vahest tegemata jäänud." Kamber ja majakraam olivad veel eilse otsimise läbi sünnitatud olekus. Põrandale läbisegamini loobitud asjade hulgast otsis Jostson kõige päält vana Testamendi üles. Raamat oli vanaaegne, suure kirjaga ja väga kehakas. "Ma mäletan eestlaste juures vana Testamenti ikka terve piibliga koos näinud olevat," tähendas Birjusin. "Kust see tuleb, et ta siin lahus on?" "Seda küsisin minagi, kui onu juures elasin," ütles Jostson, "ja pidin mitu korda küsima, enne kui seletuse sain, mis jällegi vanamehe kareda, paindumata, vanatestamendilise mõttelaadi pääle valgust heidab. Tema ise oli isalt päritud piibli ära lahutanud ja vana Testamendi iseäralikult pookida lasknud. Oma tegu põhjendab ta sõnadega, mis mul veel hästi meeles on. Tema ütles: "Uue Testamendi lugemine ei tee mulle muud kui valu. Kõik see kena õpetus ligemise armastusest ja inimeste vennastusest pole muud kui unenägu, millel tõelises elus iialgi aset pole olnud ega võigi olla, kui mitte Jumal ise inimesi uueks ei loo"... vana Testamenti luges ta sagedasti, et andnud seda aga iialgi minu kätte, vaid hoidis teda kummuti sahtlis luku taga. Kogemata nägin ma kord, kuda ta oma rahapaberite nimekirja raamatu vahele pistis... Siin ta vist ongi." Jostson võttis raamatu vahelt paberilehe, mis peenikese kirja ja numbritega üleni kaetud oli. Lehel oli päälkirjaks: "Johann Langbergi väärtpaberid 1. märtsil 166." Alamal järgnesivad sõnad: "Paremat mul ei ole, mis ka minusugust inimese auu sisse tõstaks ja minu kätt vastulöömisele kinnitaks." Birjusin võttis lehe enese kätte ja hakkas rahapaberite nimesid, seeriaid ja numbrid ahne pilguga uurima. Jostsonile puutusivad sellel raamatu kohal, kust ta paberilehe leidis, mõned read silma, milledele kriipsud alla tõmmatud olivad. See oli osale 3. Moosese raamatu 24. päätükist. Jostson luges: "Ja kui keegi oma ligemisele viga teeb, nõnda kui ta on teinud, seda viisi peab temale tehtama. Murdmine murdmise vastu, silm silma vastu, hammas hamba vastu; nõnda kui ta ühe inimesele viga teinud, nõnda peab temale tehtama." Jostson jäi mõtlema. "Sinu onu peeti jõukaks meheks, aga ma ei oleks uskunud, et ta puhta kapitali poolest nii rikas oli, kui see nimekiri näitab," ütles Birjusin. "väärtpaberite summa teeb 74,000 rubla välja. Lõpuks seisab siin veel: "Parun Stern-Himmelshauseni vekslid 21,000-de rubla pääle, mis ma tema võlauskujate käest ära ostsin"... Kui maja ja kaupluse juurde arvame, siis tuleb ilus summake välja. Muidugi on siit ka hulgake puhast raha ära viidud... Aga kes see Stern-Himmelshausen peaks olema? vahest seesama, kes tunaeila õhtul Langbergi juures olla käinud?" "Seda arvan mina ka," ütles Jostson. "Ma tean, et onu ühe Stern-Himmelshauseni juures aidameheks oli, enne kui ta kaupmeheks hakkas. Nende vahel on vist midagi iseäralikku juhtunud. Onu ei armastanud sest ajajärgust kõneleda, ja parun ise ütles mulle mõne päeva eest, et Langberg teda linnas iialgi pole teretanud... vaata seda kriipsudega ära märgitud piiblikohta; kas sa ei usu, et Langberg siin oma endise mõisaherra pääle on mõtelnud?" "Kahtlemata," kinnitas Birjusin. "Tunaeila õhtul on nemad siin koos olnud ja vana Leena ütleb otsekohe, et parun Langbergiga riidlemas käinud. Mind ajab mõte taga, et parun, kes praegu suures kitsikuses on, selle Timmiga kudagi viisi ühenduses võiks seista." "Seda ma ei usu," vastas Jostson. "Pimedal vägivalla ajal, mil onu Stern-Himmelshauseni juures teenis, on parun temale vististi mõnda rasket ülekohut teinud, mis Langbergi elule pööre andis ja teda kättemaksmist ihaldama pani. Selle pärast on ta paruni vekslid üles ostnud. On parun tõesti rahahädas, siis oleks Langberg teda nende vekslitega purustada võinud, kuid sellegipärast ei suuda ma kuulsa ja uhke Stern-Himmelshausenite suguvõsa liikmest uskuda, et ta salamõrtsukatega ühenduses seisab." Birjusin naeratas: "Raske on seda küll uskuda, aga maailmas sünnib ju ka võimata asju. Ma ei ütle midagi, kuid natukese paneksin siisgi imeks, kui need vekslid praegu veel otsekohese mõrtsuka käes peaksivad olema... väärtpaberite nimekirja telegrahveerime täna veel pankadele kätte. vaatame, kas veel mõnda asja leiame." vaikides hakkasivad mõlemad asju läbi sorima. Jostson tundis iseäralikku liigutust, kui temale kapi nurgas tühjad pudelid silma puutusivad. "vaata, kuda onu mind vastu võttis, kui ma kolmeteistkümne aasta pärast tema juurde tagasi tulin," ütles ta nukralt naeratades. "Ja seda inimest nimetati linna pöörasemaks kitsipungaks!" "Mina pidasin teda salajoodikuks," tähendas Birjusin. "Tema jõigi salamahti, aga väga harva. kui ta magada et saanud ja kollisid nägi." "Tema nägi kollisid?" "Jah, nagu kõik üksikud inimesed, kui nende ergud põrutatud on. Kõik suured unistajad, vaimude nägijad ja imetegijad olivad poissmehed ja üksiklased. Onu rääkis mulle sel õhtul nii palju oma viirastustest, et ma ise viirastust arvasin nägevat, kui Timm akna taga seisis." Kaugemal otsimisel puutus Jostsonile poolelt lahti kärisenud raamatuleht näppu. Ta tahtis tühja asja tähele-panemata ära visata, kui ta silm viienda käsu sõnade pääle langes. Edasi lugedes märkas ta, et temale poolik katekismuse leht kätte oli sattunud. Ta näitas leidust Birjusinile. üteldes: "Sel päält näha hoopis tähtsuseta paberitüki võib meie asja kohta vahest määratu tähendus olla. Onu juures pole ma katetismust iialgi näinud, aga mul tuli praegu meelde, kuda Timm selle pärast nurises, et tema ligi kahekümne-aastases vanaduses ennast veel leeriõpetusele pidada ette valmistama. Hoia seda lehte puutumata - võib olla, et mujalt raamatu leiame, kus teine lehepool veel alles on." "Inimene. sina oled ju salapolitsistiks loodud!" hüüdis Birjusin täis imestust, kuna ta väärtpaberite nimekirja ja katekismuse lehe tüki hellasti oma taskuraamatu lehtede vahele peitis. "See pudrupää Kroy tahtis sind kohe puuri pista, aga ilma sinu imeliku mälestuse ja mõtteteravuseta poleks meie õigest mõrtsukat vist midagi kuulda saanud. Kust sa selle tarkuse oled võtnud?" "Elu õpetab mõndagi tähele panema," vastas Jostson. "Siis peaks herra Kroy palju teravam tähelepanija olema, sest tema on sinust kauemini elanud... Aga lähme nüüd - mind vaevab himu, musjö Timmiga lähemat tutvust teha. Esiotsa tunnen ainult tema huvitavat nägu ja tean, et ta paaril korral istunud on." "Ära pane pahaks, kui ma kordan: ettevaatust!" palus Jostson. "Mõtle, et meil ka üks õnnetu peasta on!" "Noh, noh, ega minagi eila sündinud pole, kuigi sina mulle kurjategijate väljanuuskimises mõned silmad ette võiksid anda... Kõige päält vaata sina esmalt üksipäini, kuda Rettigi juures lood seisavad - minu munder võiks sääl tüliks olla. Kui valmis oled, siis kõnni uulitsal edasi tagasi, kuni mina siit välja tulen." Mõne minuti pärast astus Jostson Rettigi nahapoodi, kus müüjatest üks ainuke sell ja ostjaid sugugi ei olnud. võõra ilmumisel sai sell haigutuse krambist hädavaevalt võitu ja lõikas viisakalt küsiva näo. "Ma soovin herra Rettigiga rääkida," ütles Jostson, kuna ta pilk kaupluse kehva sisseseade üle libises. "Rettig sõitis eila hommikul asja pärast maale ja tuleb vist alles homme tagasi," vastas sell. "Kahju. vahest võite mulle ütelda, kuhu poole tema sõitis?" "Ta ütles enesel Rapla pool tegemist olevat." "Hää küll, ma tulen homme jälle vaatama... Ah soo - peaaegu oleksin unustanud: Teil on siin ometi üks õpipoiss, nimega Martin Timm?" "On küll, aga see pole juba kahel päeval nägu näidanud. Olete vahest tema sugulane?" "Ei, muidu tuttav." "Noh, siis võin Teile tõtt ütelda: sest poisist ei tule hääd välja," ütles sell pahaselt ja tugeva rõhuga. "Ta on joodik ja kelm, ajab juba tüdrukuid taga ja haugub kui koer minu vastu. Rettig näitab tema vastu imelikku kannatust. Mina oleksin ta ammugi koerapiitsaga välja kihutanud." "Hm, see pole armas kuulda," kahetses Jostson. "Kas teate, kus tema praegu elab?" Sell nimetas Timmi elukohta Liiva pääl. Jostson tänas ja lahkus poest. Uulitsal ei näinud ta Birjusini, aga kui ta mõned minutid oli jalutanud, seisis pristav korraga tema kõrval. "Kust sa välja tulid?" imestas Jostson. "Jah, küsi!" naeris Birjusin. "Tallinna politseil on ka oma saladused... Noh, kuda lugu seisab?" Jostson jutustas, mis ta Rettigi poes oli kuulnud, juurde lisades: "Sina pead Stern-Himmelshauseni silmas, minu meelest ei taha jälle see Rettig kaduda. Tema on sellile ütelnud, et ta Rapla poole maale sõidab, mina aga nägin eila hommikul oma silmaga, kuda ta Lagedil raudtee-vagunisse astus ja Peterburi poole reisis." "Soo, soo," pomises Birjusin. "väärtpaberite vahetamine ei ole muidugi mitte Timmi suguse poisikese asi. vahest saame Peterburi salapolitsei poolt varsti häid uudiseid, kui paberite nimekiri sinna telegrahveeritud on. Seda lähen nüüd kohe toimetama, ja siis - Timmi kannule!" "Kui ta aga veel siin linnas on," muretses Jostson. "Ja kui sul õnnestab teda kätte saada, siis oleks hää, kui Rettig sellest esiotsa midagi ei kuuleks." "Ära ole ninatark - jäta ikka mulle ka midagi mõtelda," noomis Birjusin sõbralikult. "Kas tuled kaasa?" "Mul on väike asi toimetada, aga kõige hiljemalt paari tunni pärast olen jälle hotellis." "Hoia aga, et sa ära ei putka - mõtle, et ise ka ikka veel kahtluse all seisad." "Kuhu ma Tallinna esimese politsisti käest peasen?" naeratas Jostson.
