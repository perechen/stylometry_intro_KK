1. Lai lainetav meri mul silmade ees, Kuis hiilgel t’as taevas end näitab! Ja teie, mu silmad, miks seisate vees? - Mis ahastus, süda, sind täidab? Merepind oli tasane nagu laud ja läikiv nagu peegel. Pilvita selge taevas sinetas ta üle, vaiksele veeväljale oma värvi jagades, millele hele suvepäike veel lugemata kuldsädemeid lisaks puistas, ehk ta küll juba veeremas oli ja kaugel õhtupool, kus vesi ja taeva serv nähtavalt kokku sulasivad, pilvepiir punama hakkas. vait ja vagusi, nagu poleks ta iialgi tormi näinud ega hädaohtselt laineid tõstnud, puhkas meri. Seda enam kära ja mühinat tegi aurulaev, mis reisijate ja kaubaga Riiast tuli ja õhtuks veel Pärnu linna tõttas saada. Ehk seda küll ligi viiskümmend aastat tagasi on, ja sel ajal palju väiksemad laevad nimetatud kahe linna vahet sõitsivad kui nüüd, siiski jõudsivad nad küllalt kära teha. Kohisedes käisivad laiad rattad mõlemal pool laeva üles alla, vahutades keerles vesi kiirelt edasitormava laeva nina ees, kuna paks must aurutorust paisuv suits pool risti selge taeva poole tõusis ja mõni uudishimuline laineke vahuse pea üles tõstis kärategija järele vahtima. veel polnud kusagilt küljest maad näha, ja reisijad, kellest ilusa ilma tõttu veel keegi kurja merehaiguse kätte polnud langenud, istusivad juttu ajades laeva lael ehk vaatlesivad üksikult laeva veerel seistes sellest küljest merd, kus kapteni üteluse järele maa kõige ennem pidi paistma kakkama. viimaste seast oli üks vanadlane, peenes riides, kuivetanud näo ja kahvatanud jumega herra kõige kärsitum. Ühtelugu tõstis ta pikksilma, mida ta väikese reisitasku kõrval nahkrihmaga kaelas kandis. silmade ette. Aga olgu, et klaasid kõige õõrumise ja kuivaks pühkimise kiuste tumedaks jäivad, ehk et mehe teravuseta, nähtavalt aina raamatutesse vaatama harjunud silmad kaugele ei suutnud nägema, silma ei näinud temale midagi puutuvat. viimaks jättis ta asjata töö seisma ja pööris ühe madruse poole, kes ligikorras purjunööridega talitas. - Kas veel palju maad on sõita? küsis ta kanel vene murdel. - Kas linnani? tähendas madrus vastu. - Ei ole. Juba oleme Pärnu lahes, ja see tume kogu, mis seal pahemat kätt kõrvale jääb, on juba Kihnusaar, kus jännid elavad ja ülgeliha maiustavad, lisas ta kihnlaste murret mõnitavalt järeltehes juure. - Kas herra neid laia hallikuuemehi tunneb? - Tunnen, sõnas võõras lühedalt ja pööris jutuga madrusele selga, kes imestuse pärast, et nii võõrast nägu herra kihnlasi tundis, peaaegu oma töö ära unustas. vaheajal oli kiirelt tõttav laev hea tüki maad edasi jõudnud, ikka ägedamalt keerutasivad rattad läbi tumedalt sinava vee, ikka madalamale vaos päike, ja nüüd punas ta juba kindlamaa kaldal seisvate metsade latvus. veel mõni minut aega, siis jõudis laev kivimuulide vahele, mis nagu kaks hiiglase käevart vagust Pärnu jõge merde saadavad ja teda ühtlase üleliigse liiva eest kaitsevad, mis meri tormide tuhinal vile on jõe rüppe uhtuma ja see läbi laevade teed kinni matma. Pärnu jõgi on iseenesest vagusa ja aeglase loomuga, kes siis, kui tormid teda ei ärita, tasa hiljukesi oma teed rändab ja muulide lõpul kuulmata vaikselt iseenesest niisama vagusasse merde langeb. Ka purjulaevad ja paadid ei jõua ta rahu palju rikkuda, aga kui aurulaevad oma suurte ratastega armetult ta vaikist pinda künnavad ja kiirel jooksul vett oma all keerlema panevad, siis Katkeb ta kannatus, ja vihaselt ja ähvardavalt kohisedes saadab ta vahutavad lained madala kalda veerele oma häda kaebama.... Nii sündis ka tänagi. Ämarik oli juba kätte jõudmas,kui laev tasamalt linna alt mööda libises, ja kohkudes põgenesivad pool unised lained kaldale, kust nad aga sedamaid jälle tagasi jooksivad vaatama, kuis linn külalised vastu võttis. Linn ei ole nüüd, ega olnud sel ajal, peale Riia linna kellegi muuga korralises ühenduses; ja et Pärnu linnalased tänulise loomuga, siis tulevad nad, kui iial võimalik, ikka "laeva" vastu võtma, kes ainu üksi neile paar korda nädalas uudist toob. Nii polnud see ime, et pulvärk ootajaid täis kubises, ja kui laev mitmekordse edasi tagasi liikumise peale, mida kodupaiga tervituseks võis pidada, mühisedes ja ähkides nagu väsinud pulvärgi ees peatas, polnud rätikute lehvitamisel ja rõõmsal üheteise vastu hüüdmisel enam otsa. Niipea kui sild pulvärgi ja laeva vahele oli pandud, tõusis kihin ja kahin, tungimine ja tõukamine Madrused jooksivad edasi tagasi, pakikandjad tulivad laevale, ja võimalikult ruttu püüdsivad reisijad maale saada. Niisama kannatamatad olivad ootajad omaksed, kes igaüks ise oma teeväsinud armsamat laevalt ära tahtis tuua. Siin pakuti rõõmsalt naeratades üheteisele tervituseks, seal hakati pisarsilmil ühe-teise ümber, ja kolmandatel oli külmast pää nikutamisest jällenägemisel küllalt. Selga vastu kajüti seina toetades vaatas eesmalt nimetatud võõras reisija vagusi praegukirjeldud tundmuseavaldusi pealt. Enam kui ükskord oli ta juba sarnaseid pilta näinud, ja nad ei äratanud ta hinges kunagi imestust. 0li ju loomulik, et perekonna liikmed, sugulased, tuttavad üksteist heameelega vastu võtavad, kui nad mõne aja lahus olnud. Ta ei olnud ka iialgi uskunud, et sarnasel pildil kord suurem mõju ta peale võiks olla kui igapäev. Täna aga kipusivad temas teistmoodi tunded üles tõusma. Mere peal, pikksilmaga seda kohta oodates, mis kolmekümne aasta eest ta kodulinn olnud, olivad tal silmad niiskeks läinud ja imeline liigutus, muist rõõm jälle kodupinna õhku hingata, muist kartus, et ta liig võeraks võis jäänud olla - ta rinnus aset võtnud. Aga sellega oli ta siiski pea valmis saanud. Ta teadis, et teda Pärnu pulvärgis keegi ei oota ega tunne, ja oli seepärast nõuuks võtnud, niisama vagusi maale astuda nagu igas teises võõras kohas. Aga sadamasse jõudes viibis silm ometi nagu oodates ja uurides võõranäolise rahvahulga peal ning pööris pool tahtmata kahetsedes tagasi, kui ometi midagi tuttavat ei paistnud. Ja salaja, pool teadmata tõusis võõral igatsus rinda, et ometi ükski käsi tervitades vastu tuleks, üks ainus "tere tulemast" hüüaks... Aegamööda tuli selgust inimeste kogusse, Jga üks ootaja oli oma leidnud ja hakkas kodu poole ruttama. Pulvärgis teiste seas seisivad kaks naisterahvast, üks noor, teine hulk maad vanem. Noorem oli reisilt tulnud ja jutustas täis õhinat omast teekonnast, mida vanem, kes talle laevale vastu tulnud, pealt näha tähele pannes kuulatas. Seal juures oli tal üksik reisija kajüti seina najal kogemata silma puutunud ja otsekohe ta tähelepanemist äratanud. Ühte lugu pidi ta sinna poole vaatama, ja tuletas meele, kus ta seda nagu enne juba näinud. - Aga neiu Luukas, teie ei kuule ju sõnagi sellest, mis teile kõnelen, ütles noor ilus naisterahvas korraga, kuna ta ennast oma täie kõrguseni sirgeks ajas. - Kas teil peale minu kedagi muud veel oodata on, või olete valmis, et minna võime? lisas ta uhkelt juure. Kohkudes pööris vanem naisterahvas rääkija poole. - Ärge pange pahaks, preili Anna, vabandas ta kogeldades; "minna, ma - ah ja, kutsar ootab valli ääres. Aga kas te vahest midagi laevale pole unustanud, ma vaataksin veel kord järele. Ja ruttu pööris ta laeva poole minema. Niisama ruttu pidas preili teda tagasi; näis, nagu oleks teine ta käsualune. - Teie olete päris arusaamata täna, Luukas, ütles ta noomides. "Esite tegite mulle suurt ruttu taha, sest et tädi Hiide ootavat ja nüüd tahate ise aega viitma minna. Asjad on mul kõik käes, nüüd lähme. Ikka veel viivitades pööris vanem naisterahvas minema Minnes lendas ta uuriv pilk veel kord aimamata reisija näo peale ja äkiste teadis ta, mis ta senini omas mälestuses oli otsinud, "Ennosaare Ain," tuli pea kuuldavalt üle naisterahva huulte; jah, see oligi võõras mees laeva peal! Ja nagu ühe sisemise hääle sunnil pööris ta jälle tagasi minema. Aga noor seltsiline, kellel nüüd enesel rutt oli, ei andnud mahti. Ühe käega tähendas ta kutsarile ligemale sõita, teisega oma kaaslasele vankrisse istuda, ja enne kui oma leiduse üle kohmetanud neitsi Luukas midagi ütelda sai, sõitsivad nad juba mürinal linna sisse… Aegamööda oli võõral laevalael selgeks saanud, et ta ju kaua küll oli teiste inimeste imestuseks kajüti seina najal toetanud, ja et ööseks, mis enam kaugel polnud, vaja oli teist seisu paika otsida. Ta laskis oma reisi paunad kätte anda, ja istus siis viimase voorimehe vankrisse, kes veel sõidatavaid polnud leidnud. Kõige parem võõrastemaja, mida reisija oli nõudnud, seisis sadama ligidal, teine pool liivast platsi ja oli peagi käes. voorimees pidas hobused kinni, teenrid tulivad auupaklikult kummardades vastu, ja peagi istus võõras vilus hotelli kambris. Uudishimuline teenija ei unustanud õhtulauda katma tulles võõrasteraamatut kaasa tuua ja reisijale ette panna. Et võõras selgeste, ehk küll kaugel murdel, Eesti keelt kõneles, oli teenijal nõuu kui iial võimalik juttu teha ja võõra herra reisi otstarbet pärida. Et ta lootus täide ei läinud, ei olnud tema süü. võõral näis liig paha tuju olevat. Sõna lausumata võttis ta sule ja kirjutas nime "Anton Enmann, täheteadlane Moskvast," raamatusse, ning andis tagasi, kuna ta lühitalt juure lisas: "täna ei ole mul enam midagi tarvis; aga homme äratage mind aegsaste. Ma tahan teie linna vaatama minna..." Kuna herra Enmann end kauase ära oleku järele kodulinnaga tutvustab, palun lahket lugejat kuuskümmend aastat tagasi neid kohti ja seda aega vaatama tulla, mil need lood alganesid, lõngaks valminesid. -
2. Süda, kuis sa ruttu tõused Kuumalt rinnus tuksuma, Kui su nime suhu võtan, Püha Eesti isamaa! Head olen näind ja paha, Mõnda jõudsin kannata, Mõnda elus jätta maha - Sind ei iial unusta! Koidula. Pärnu linnast kaks versta õhtupoole seisab Sauga jõe ääres Sauga mõis, ja tema ümber laialine Sauga vald. Mõis ja vald olivad ja on praegu veel linna pärised, need talukohad maha arvatud, mis viimastel aastatel ostmise teel rahva omaks saanud. Kuuekümne aasta eest aga ei teatnud seal ei kohtade ostmisest ega rentimisest midagi, vaid kõik talud tegivad mõisa rendiherradele teoorjust. Mõis on lihtlabane kiviehitus, seisab aga kaunis ilusal kohal kõrgel jõekaldal, kesk väikest puiestikku ja viljapuu aidasid. Mõisa vastu teisel pool jõekaldal sirutab väikene Kaasik oma noori latvu taeva poole ja kaasiku otsas suure postmaantee ääres, mis Pärnu linnast Tallinnasse viib, seisis teine väiksem kivihoone, nõndanimetatud Jupi kõrts, mis vististe valjust mõisa teost väsinud vallarahva meeleheaks oli asutatud, sest teekäijad seal palju ei peatanud. Paar versta jõge mööda üles seisivad esimesed valla talud teine teisel pool jõekaldal. Ühe nimi, mis mõisa ja linna poolt tulles pahemat kätt jäi, oli Ennosaare, kuna teist, mis paremat kätt jõe kaldal seisis, Pajusaare taluks hüüti. Saare taludeks nimetati mõlemaid, sest et kallas nende vahel kaunis kaugele jõkke ulatas ja jõe kitsaks tegi. Enno ja Paju lisad olivad nad, üks omast esiisast ja teine pajude rohkusest toa ümber saanud. Talud olivad mõlemad pealt näha kehvapoolsed, ja nagu sel ajal enamiste igalpool Eesti pinnal, vanad, ära suitsunud õlekatustega ja korstnata hooned, millele paar väikest akent, vaevalt suuremad kui kassi augud aida uste all, valgust pidivad andma. Nagu elumajad, nii olivad ka kõik muud hooned, aidad ja laudad vanad ja kehvad, sest ränk teoorjus ei andnud talupoegadele palju mahti, oma maid ja majasid korras pidada ja harida, vaid kõigeparem tööaeg ja jõud pidi igatahes mõisapõllul ära tarvitatud saama. Sel ajal, mil meie jutt algab, oli pahemal pool jõekaldal Ennosaare talus Ain Enno, Peedi poeg, peremeheks. Ta oli suure kasvu ja tugevate laia õlgadega mees ning alles noorepäraline, kolmekümne-viie kuni neljakümne aasta vahel. Oma peremehe seisuse kõrval pidas ta veel mõisa, kubjaametit, mis tal vähe aega andis kodus olla, vaid palju enam hommikust õhtuni mõisas kinni pidas. Sest ep siis ka tuli, kui kümne aasta eest ta esimene perenaine, keda ta vana pruugi järele teine poolt jõge Pajusaare perest oli toonud - mõlemad talud olivad vanast saadik juba nii palju kui see iial korda läks, oma lapsi vastastikku vahetanud ja abielusse pannud - ära suri, et ta omale mõisasst proua toatüdruku teiseks noorikuks kosis. Küll oli vana Ennosaare Peedi teine naine, praeguse peremehe võõras ema, kes alles elas ja valju vanaemana majas valitses, ihu hinge väest vastu seisnud ja mõnda talutütart minijaks soovinud, aga nagu võõral pojal suur keha, nii oli tal ka kange pea, ta ei võtnud kellegi keeldu kuulda, ja kuus nädalat peale esimese naise surma, talitas teine mõisast toodud jälle majas. Õndsal perenaisel oli kuueaastane poeg Peet järele jäänud, selle võttis vanaema nüüd oma hoole alla, ega ei sallinud, et ta uus, ,noor-ema"kordagi lapse peale vaatas. Ta pidas väikest poisi oma lapseks, kellest ometi keegi muu ei hoolivat, ega siis ka temasse puutuda ei tohtivat, ja ütles hiljem, kui veel teine väike poiss, keda ta isa järele Ainiks nimetas, Ennosaare majalistele kilda asus, noorele perenaisele suu sisse: Sina pea oma lapse eest ise muret ja hoia teda, nõnda kui mina omalt poolt õndsa Liisa poja eest muret kannan. Meil pole kumbagil teine teise lapsega tegemist. Ja naised pidasivad sõna: igaüks kaitses oma, nagu oleks teisel kuri tõbi, mis vähemal puutumisel külge võiks hakata. Aga eks keeldud asjad maailma loomisest saadik juba inimestele armsamad ole kui lubatud, liiategi veel lastele! Ehk küll emad üheteise kiuste naeruväärt vahet tegivad, kus iial võisivad, kasvas laste keskel armastus, mis seda kangem oli, mida vähem teda avalikult näidata tohiti. väike Peet tegi vennakesele piirkudest väravaid ja muid mängukannisi, ja väike Ain ei söönud iial oma saia ehk õuna, mis ema talle linnast tulles tõi, enne, kui ta salaja üht jagu omast varandusest Peedile polnud pihku pistnud. Nii läksivad aastad mööda, ja väiksest Peedist sai suur seitsmeteiskümne aastane priske poiss, kes sügisel lugema pidi minema ja kodus töö juures juba hästi isa aset võis täita, kes, nagu öeldud, kubjaameti poolest igapäev mõisas pidi olema. väike Ain, kes ka juba asjaajaja oli ja karjas käis, oli õrna nägu, nõrga kasvuga kümne aastane poisike, kes mitte "maikugi Ennosaare meeste moodi ega laadi polnud ei näost ega teost", nagu vanaema ikka põlastavalt ütles… Ilus heinailm oli õues. Tulikuum päike kõrvetas peakohas ja mõnigi silm vaatas arglikult taeva poole kas üleliigne palavus mitte kusgilt küljest äkiste pilvi üles ei kisuks. Mõisas oli suur loog maas ja kõige valla teovaimud väljas teda koristamas. Talu heinamaade peal aga tehti ka heina nagu mõisaski, ja vihm võis ka siingi kahju teha, sellepärast oli ka siin töös, kes iial käsi jalgu liigutada jõudis. Ka Ennosaare rahvas, mõlemad perenaised, tüdrukud ja noor Peet olivad heinamaal ja riisusivad, et rehad välkusivad käes, ja higi jõena jooksis. väike Ain oli luba saanud loomi, kes palavuse käes ometi ei söönud, koju ajada; siis aga pidi ta kapsaste vahelt umbrohtu kitkuma hakkama . - Kubjas ae! hüüdis herra, kes ratsahobuse seljas heinaliste juure ajas. Kas oled üles tähendanud, mitu päeva Salu meestel viimati tegemata jäivad? Mina arvan, et neid viis on ja junkur, lontrus, kiusab kolmest päevast. Auupaklikult astus kubjas ligemale. - Jah olen. auus herra, kostis ta alandlikult mütsi peast võttes ja pistis käe tasku. Aga kohkudes tõmbas ta jälle tagasi: task oli tühi. - Noh, kus su pulgad on? küsis herra veel kaunis vagusi, kes küll teadis, et mees kirjutada ei osanud ja sellepärast iga pere jaoks ise pulga pidas, mille peale ta kriipsudega iga puudu jäänud päeva üles tähendas. Noh, kas saab vast, kordas ta valjult, kui mees hirmsas kimbatuses mütsi näppude vahel veeretas. - Ma usun, nad on mul koju ununud, kostis süüalune viimaks kogeldades. Herra, kes palju nalja ei mõistnud, ei saanud esite sõna suust. Seda valjumine keerutas ta piitsa käes ja oleks vististe löönud, kui kubjas, kes seda nähes näost tumepunaseks oli läinud, mõne rutulise sammuga eemale poleks astunud. Siis jäi ta seisma ja vaatas peaaegu ähvardavalt herra peale, kelle vihased silmad temast läbi ja läbi tahtsivad tungida. vähe aega vaatasivad nad nii ühe teise otsa, siis pigistas herra hambaid kiristades välja: Mait - hooletu lontrus! Silmapilk too sa omad tähendused…. Sedamaid pani kubjas mütsi pähä, pööris kanna pealt ümber ja läks. Ta teadis küll, et ta enam oma olekuga kui unustusega mõisa herra viha oli äritanud, ja et ta oma viimse teoga teda veel vihasemaks tegi; sest herra nõudis ju, et iga käsu peale jah pidi kostetama ja kumardatud saama. Aga kubjal oli see nüüd üks kõik; kuri ei jäänud ju muidugi enam tulemata Kõik päeva otsa oli ta meel raske ja tusane olnud, just nagu oleks ta õnnetust ette aimanud, ja pahandus oli ka tulnud.... Nii mõteldes kargas ta üle madala vaheaia, mis heinamaad põldudest lahutas, ja sammus kitsast kraavikallast mööda jõe ääre. Seal astus ta rumba sisse, mis tal igapäevase ülekäimise tarvis, köiega teiba külge seotud, valmis seisis. Sõiduriist oli kitsas, täieste kastimoodu ühetasase põhjaga ja ilma istepingita; sõitja pidi, kes teda ühe mõla abil edasi ajas, liikumata vagusi seisma, muidu oleks sõiduriist ümber läinud. Ennosaare peremees oli harjunud rumbaga sõitma, ja õnnetusekorral oskas ta ju ujuda kui kala. Ta võttis mõla kätte ja lükkas sõiduriista keset jõge. Aga äkiste langesivad ülesõitja käed maha. Mees tuikus selili rumba parda peale, rump läks ümber ja sees oleja kadus vette nagu tina... väike Ain, kes kodutalus teine pool jõge kapsa latvade vahel põlvitades umbrohtu kitkus, kuulis vee sulpsumist ja tõusis imestades püsti. veel enam aga pani ta imeks, kui ta oma talu rumba kummuli vee peal nägi ujuvat. Ta pidi pea teada saama, mis õnnetus ta noore elu peale oli langenud. Üks mõisa heinalistest oli, ehk küll herra ise kubja asemele tööliste juure oli jäänud, ometi mahti leidnud palavast tööst pisut puhata ja kubjale järele vahtida. Ta oli teda näinud rumpa astuma ja siis äkiste ära kaduma. Kohkudes silmas ta teravamalt seda kohta, siis kuulutas ta oma nägemist ka teistele, kes ligikorral töötasivad. Ehmatusega kuuldi ja üteldi lugu edasi ja korraga jätsivad kõik töö seisma ja vahtisivad jõe poole. - Teie maidad, kes lubab teil aega viita, vihm on muidugi tulemas, kisendas herra lähemale ratsutades ja piitsa tõstes. - Ruttu rehad kätte, mis te vahite! - Auus herra, kostis üks, kel kõige enam julgust rinnus oli, - kubjas nähti vette kukkuvat. - Noh, kui muud pole, sealt tuleb ta ilma teie vahtimisetagi välja. - Ei ta vist ei tule, kostis mees uueste. Kukkumisest on juba tükk aega möödas. Suuril silmil vaatis herra kõneleja otsa. - Kes nägi seda? küsis ta karmilt. - Elbu Hans võib jõe ääre vaatama minna, ja teised sedamaid tööle! Ning ähvardades vuhises piits läbi õhu. varsti viskas nimetatud mees hangu käest ja jooksis jõe ääre. Seal seisis väike vaenelaps ikka veel teine pool kallast ja tunnistas kummuli rumpa. - Ain ae! hüüdis Hans, - kas isa üle tuli?" Ja lapse kostuse peale, et ta isa pole näinud, jooksis mees jälle tagasi herrale ütlema. - Näe maita! ütles herra paha meelega taeva poole vaadates, mis hästi pilve oli läinud; kas tal muul ajal aega polnud uppuda? Nüüd tuleb vihm ja teeb meie paremad heinad mustaks. Siis saatis ta ometi ühe jao mõisa päästmise riistu, köisi ja piikhaakisid tooma. Surnukeha saadi peagi, ilma suurema vaevata kätte. Ta leiti liikumata sealsamas paigas jõe põhjas, kus rump oli nähtud ümber minevat. - Ka lähedalt talupõldudelt olivad inimesed kokku jooksnud ja sõnarikkail kahetsusekõnedel õnnetu peremehe tuppa kandnud. Elusse äratamise katsed jäivad muidugi asjataks... Pime oli käes ja kange müristamise hoog, mis palava päeva kannul tulemata ei jäänud, oli möödas. vagusi aimamata õnnetusest, mis ta peal sündinud, voolas jõgi oma teed, ainult vahete vahel kalda pajude ja kõrkjate vahel solistades ja sohistades edasi. Kõik loodus oli puhkeunel, ja nagu uniselt tuli tasane tuuleõhk üle heinamaade ja puistas vihmapisaraid, mis pajulatvadesse jäänud, tasase kahinaga jõkke...Ennosaare talus oli äkiste lahkunud majaperemees kambri õle vihu peale sängitatud ja valge lina üle laotatud; peenike rasvaküünal põles päetsi otsas pingi peal. Naised, vanad ja noored, istusivad mõlemil pool surnuaset ja lapsed põlvitasivad üheteise käest kinni hoides jalutsi otsas. Kõrvale jäänud oli vahe, mis majalisi muidu üksteisest eemale hoidis, ja kõik kuulasivad, nii palju kui nutt mahti andis, vanaema lugemist, kes kui kõige tugevam ja südikam leinajatest madalal ühetoonilisel häälel lauluraamatust surnupalveid luges... Kõrval toas kuuldi kopsimist ja saagimist. Pajusaare peremees ja paar teist lähemat naabrit olivad kibedaste ametis kirstu tegemas, ilm oli ju palav, ja päeval oli vähe aega olnud, sest pidi ööd appi võetama. Mehed tegivad vagusi tööd ja rääkisivad poolehäälega harva mõne sõna, ja ka tüdruk, kes kolde tulel kirstutegijatele tanguputru kehakinnituseks keetis, hoidis iga üleliigse mürina eest. - Ime, arvas üks kirstutegijatest tükiaegse vaikimise järele poolsalaja, kuidas see surmalugu just täna, kus ta herra nokka läks, pidi kätte tulema. Ta polnud ju muidu nii kange vihaga mees, ja nüüd ajas see natuke lüüaähvardus tal koledaste vere pähe. Katsu mul asja! Eks meil teised saa iga päev ja tihti veel vähemate süüde eest peksa, ja mõnel vaesel mehel, nagu Siimasauna Jaanil, on selg alati kärnas. Aga Ain oli ikka kaunis uhke mees, kes suureks häbiks pidas, kui ta kord oleks narrida saanud. - Saksa viha, ei see meie sugusele armu anna, arvas teine mees, kes nimetamist kartis, salaja ja vangutas pead. - Ära aja rumalat juttu, manitses Pajusaare Juhan silmapilguks höövlit käest pannes. Sarnast lapsikut usku mu kadunud naabril ei olnud. Aga uhke ta oli, see on tõsi. Mis mees see ka on, kes ennast iga tühja asja pärast lüüa laseb. Aga tänase loo poolest eksite mõlemad. Mitte see natuke pahandust ei ajanud tal verd pähe, küllap ta on muidu enam halbu sõnu juba saanud, ehk ta küll igal ajal oma auu püüdis hoida. Ta oli juba üleüldse sedamoodi mees, et tal ikka veri pähe tõusis ja pea ümber käima hakkas. Ma olen ennegi juba mõnda õnnetust kartnud, kui tal nägu äkiste lõkendama lõi ja kätega kusagilt kinni pidi hakkama, et ta vastu maad ei kukuks. Aga tänast lugu küll ei mõistnud keegi ette aimata. Jumal olgu ta vaesele hingele, kes nii äkiste kohtu ette pidi astuma, armuline! Ja mehed panivad kõik käed risti ja ohkasivad sügavaste. - Ei tea, kes nüüd kohta hakkab pidama? küsis salavägede uskuja mõne aja pärast. Kas Peet, kellel ka juba vähe mehe meelt peas võiks olla, või pärib teine naine õiguse oma pojale? Kes teab ka, kostis ta ise oma küsimuse peale. Oli enne mõisasakste teener, küllap need talle õiguse annavad. - No küllap näeme, kostis Pajusaare Juhan, kelle õde endine Ennosaare perenaine olnud, äkitselt: küllap näeme. Peet jääb kohapidajaks, ei keegi muu, ja kui ma ka kümme korda kihelkonnakohtus peksa peaksin saama. (Ligemaks seletuseks pean ütlema, et sel ajal ja kohal, millest siin räägime, iga talusugu kaebaja kihelkonnakohtust kõige pealt viiskümmend ehk kuuskümmend hoopi selga sai, kui ta julges kallist aega kohtu käimisega raiskama hakata). - Noh, ju tal ikka vanema poja õigus on, vaigistasivad teised mehed, ja siis saeti ja hööveldati kiirelt edasi. Ja Peet jäi ka kohapidajaks ning ilma, et Pajusaare onul tarvis oli sõrmegi liigutada. Ja see tuli nõnda: Mõni nädal peale isa matust, kui juba esimene rukkirehi üles oli pandud, puges väike Ain venna juure hagerikku, kes sealt tagavaraks pandud rehavartasid kokku otsis. - Peet, kaebas väike kõhn poisike ja ta suured helesinised süüta silmad ujusivad pisarlainis, kas meid nüüd, mil isa surnud, tõeste tahad ära ajada ja kui me ei lähe, meile enam suutäitki leiba ei lase anda? - Mis juttu sa ajad? küsis Peet pimeda hageriku põhjast valge ette tulles. Kes sind nii rumalal kombel on narrinud? Keda peab ära aetama? päris ta uueste, kui poiss kahtlaselt ta otsa vaatis. - Mind ja noorema, kostis Ain. Noor-ema ütles, et teie vanaemaga meid ilmas ei ole sallinud, et koht sinule peab jääma ja et meile midagi muud ei anta, kui seda, mis ema ükskord siia ligi toonud. Kortsus kulmul kuulas noormees, kellel nagu ülemal loodeti, juba hästi mehemeelt peas oli, lapse juttu. Ta oli auusameeleline noormees ja ei oleks iseenesest iialgi selle mõtte peale tulnud, et nooremal vennal sõrme-küüne väärt vähem õigust isa majas võiks olla kui temal. Noorema jutt, mis laps talle rääkis, pahandas teda õieti südame põhjast, aga ta püüdis poissi siiski nii palju vaigistada, kui vähe oskas. - Mina ei lase oma vennale kuidagi viisi liiga teha, ega ei aja sind ära, ütles ta poisi pead silitades. - Jah, aga me lähme ju siiski, kostis laps nuttes. Noor-ema ei käskinud mind küll kellelegi ütelda, aga ta pani eile, kui teie põllul käisite vilja kuivatamas, kõik asjad kokku ja homme läheme mõisa, sest ema saab mõisa karjanaiseks. Ta ütles küll, et ta parem jälle toatüdrukuks oleks hakanud, nagu ta enne olnud, aga proua käskinud karjanaine olla, sest et see koht just saada on. Ja siis ei saa ma sind iialgi enam näha, sest ema ei luba mind enam Ennosaarele tulla! - Helde taevas, mis hullu juttu sa ometi ajad! kähvatas Peet nüüd täieste vihaselt. - Kas noorema arust ära on oma nõuuga? Seda ma ei usu, kuni ma ise küsin! Aga ta pidi ometi uskuma. Et Ennosaare vali vanaema oma perenaise eesõigust nii ütelda küünte ja hammastega kinni pidas, ei olnud noor naine talu elu kunagi armastama õppinud, ja kui mees ka veel ära suri, ei viivitanud ta tundigi, vaid läks ja palus omale mõisas kohta. Kui endisel teenril ei olnud see tal raske, ja et just karjanaise koht lahti oli, võeti ta silmapilk vastu. võõraspoeg keelis küll kõigest väest ja tuletas meele, mis pärast kõik küla ütles, et Ennosaare perenaisel häbi oleks pidanud olema, mõisa karjanaiseks minna. Isegi peremehe õiguse lubas ta Ainile, mille vastu aga vanaema kõigest jõuust vaidles, ja asja viimane lõpp oli ometi, et noor ema oma nutva. lapse käe kõrva võttis ja mööda jõekallast kuni mõisa kõrtsini läks. Sealt läks ta üle silla. Rumba peale, millega kodust juba üle jõe oleks saanud, ütles ta enam vaadatagi võivat. Mõisas anti talle nõndanimetatud korterihoones eluase, ja ema ja poeg saivad mõisarahvaks. Et ema oma südamest armastatud pojale seeläbi kõigeks noorepõlve ajaks viltu seisukoha oli muretsenud, mis talle hiljemine mõne hea kõrval palju. südamevalu ja alandamist tõi, ei teadnud ta aimata ja ei saanud õnneks ka kaua näha…. Noor Peet toetas pärast võõraema ja venna äraminekut õueaia najale ja nuttis, et kivid oleksivad võinud pehmeks minna. Tal oli hirmus häbi, paha meel ja suur kahju loo üle, ja ometi ei võinud ta kudagi viisi parata. vähem piinlikud olivad vanema tundmused. Tükk aega vaatas ta kaunis rahutult tuksuva südamega äramineja järele, siis lõi ta käega taga ja ütles mokke kärsutades: Polegi kahju niisugusest. Oleks ta mõni talutütar, siis ei oleks ta kellegi hinna eest ei poja ega oma õigust meie jalge ette visanud ja keset kibedamat tööaega ära läinud - aga säherdune sakste sülelakkuja, las minna! Ja eks ma Ainistki ikka pole ütelnud, et tal sugugi Ennosaare meeste moodi pole, küll sa pärast isegi näed!
3. Oh meie ilus herrakene, Oh meie puna prouakene, Hõbenuppu noori herra. Kuldapitsi preilikene! Küll on teil aga elu, Hea elu, häida päivi, Teopäivi teademata, Orja vaevast hoolimata. (Rahvalaul) Mõisa ja vald olivad linna päralt ja olivad rendiherrade käes mitmesuguseid päivi näinud, häid ja halbu. Head päevad aga olivad ammu möödas, vali valitsus asemele astunud, nagu muistne lugu kuulutas, mis pikil pimedail talveõhtutel talutubades kõneldi ja meele tuletati. Keset tuba põles isaisade ajast harjunud valguseandja piirg kõrgel tulerinnal ja ümberringi istus pererahvas, naised kedrates, mehed tarvilikka nõuusid ja riistu tehes. Ning sõnakad vanaeided kolde peal pajatasivad sukavarrast veeretades endistest aegadest, mil sõjad ja verevalamised otsa saanud ja aegamööda jälle paremad päevad tulnud. Katk küll olnud kõik maa ära laastanud ja talud tühjaks teinud, ja kui ühes valla ääres veel üks või kaks inimest elusse jäänud ja teises niisama palju, ega nad suure tõbehirmu pärast ühteteist ometi ei usaldanud, vaid aina põgenesivad ühe-teise eest. Aegamööda aga tulnud võõrast kihelkondadest inimesi juure ja suur surmakartus vähenenud. Maad saanud jälle haritud ja ka mõisa poolt olnud hea põli. Õnnelik olnud, kes raskest taluorjusest pääsnud ja mõisa teole ja korrale võinud minna; inimesed läinud mõisa väljal priskeks ja hobused jäänud väsitamata. Ja ka muis asjus olnud parem põli seal. Pulmi ja pidusid peetud ja magusat õlut joodud ikka ühest pühapäevast teise. Naistel tantsides olnud seitse seelikud seljas ja meestel üheksa kasukat ülestikku. Ja kuis inimene siis ka ometi ilus ja ehitud olnud ja lõbu tundnud elust! Aga nüüd on need kallid ajad ammu möödas ja ei tea, kas tulev põlv iialgi parema aja riismekestki enam näha saab! õhkas kõneleja vanaeit iga kord jutu lõpul, ja õhkades kustutasivad lapsed pikad tulised riismed, mis põleva piiru otsast põrandale langesivad, sõtkudes ära. Tõsi oli: valjus valitses valdades. Mõisarentnik herra von Habermann, kes aasta kümnete eest juba viljandi poolt oli tulnud, oli tõsine oma aja laps ja oskas oma all olevate inimeste tööjõudu tarvitada ja viimase piisani välja kurnata. Ta oli keskmist suurust, aga juba vanadlane mees, kel kõikumata kindlus ja valjus näost ja silmist paistis. Ta oli vaese perekonna võsu ja puuduses üles kasvanud, mille pärast tal väga pealiskaudne kooliharidus osaks oli saanud. Teadustest ja koolitarkusest ei pidanud ta ka hiljem suurt lugu ja pilkas tihti ülekohtusel viisil "raamatumehi". Tema paleus oli raha ja vara, ja neid oskas ta väga hästi koguda. Sel ajal polnud suurel põllumehel raske rikkaks saada. Oli ju tööjõudu igal ajal rohkesti käepärast, ilma et palgamaksmise muret oleks olnud. Selle peale rehkendades, ja et tal ka muidu armastust põllutöö ja maaelu vastu oli, hakkas herra von Habermann põllumeheks. Noorel põlvel oli ta ilus ja sirge poiss olnud, kellel seltslikku eluviisakust ei puudunud. See meeldis noortele, kuna sõnakasin, aga õigel ajal auupaklik olek temale vanemate silmis väärtust jagas. Nii siis tuli, et rikas L. mõisa omanik v. Bork ta hea meelega oma perekonna tutvuskonda vastu võttis ning ajajooksul ka oma tütart Helenet noorele edasipüüdjale mehele ei keelanud. Helene v. Bork oli väga vagusa loomuga naisterahvas, kes ütlemata tasaste ja kannatlikkude silmadega maailma vaatles. Ta oli hästi kasvatatud ja hoolega koolitatud, aga selle pärast ometi südamest alandlik ja koguni kartlik neiu. Ja kui noor kosilane, kes kindla laadi ja väljaspidiste kommete ja sileduse poolest temast ees oli, aga sisemise väärtuse ja südamehariduse poolest palju madalamal järjel seisis, "jah" sõna nõudis, ei oleks ta iialgi "ei" julgenud ütelda, ehk noormees küll täieste ta tunderikka südame järele ei olnud. Ta sai Albert von Habermanni abikaasaks, ja vanemad rentisivad noorele paarile Sauga mõisa elu-ja töökohaks. Seda viimast sündmust pidas alles herra v. Habermann oma õnne alguseks ja sada korda enamaks kui oma noort armsaviisilist abikaasat. Oli ta senini, kus tal ometi aega oli, raamatutest vähe lugu pidanud, siis viskas ta nad nüüd üsna kõrvale ja oli ihu ja hinge poolest mõisapidaja ja oma töörahva herra. Ning sõnavõtlik ja väsimata abiline kõiges töös oli ta truu abikaas. Helene von Habermann oli rikka vanemate laps ja tõi rikka kaasavara abikaasa majasse; aga oma meele järele midagi talitada ehk saada ehk oma tahtmist ajada, ei oleks ta iialgi julgust leidnud. Ka kõige väiksemas asjas seisis ta mehe valitsuse all ja nii kuidas abikaas abielu hakatusel ta päevakorra ja töö ringi sisse oli seadnud ja kinnitanud, nii talitas ta nüüd rohkem kui kakskümmend aastat ühtesoodu edasi - ja tegi seda nurisemata ja lahke meelega Kuid ühes tükis ei olnud ta aabikaasa eeskuju järele teinud ja ei olnud ette näha, et ta tõsine suurtsugu loomus end iial selleks otstarbeks oleks alandanud. See oli ta sõimusõnade, üleüldse kõige jämedama oleku põlgamine, ja selle asemel alaline lahke meel ja hea sõna kõikide vastu, kes ta all seisvad. Kuna nagu eesmalt juba kuulsime, herra Habermanni märgisõna pahas ja paremas tujus "oh sina m - mait," oli, mida ta pooleli hammaste vahelt välja litsus ja millele ta, kui tuju oli, enam ehk vähem teisi tugevamaid ja tähendusrikkamaid järele saatis, oli proua alaline hüüd: "Armas ehk pai laps!" Selle lahke sõna saatel talitas ta köögis ja käsikambris käis aidas ja karjaaias, võttis maksusid vastu ja juhatas korralikult tüdrukuid tööle. Selle sõna eest tegivad teenijad jookstes oma tööd, ja valla inimesed vaatasivad armastusega oma proua peale, kuna herrat kui valju ja ülekohtulist võimu meest kardeti ja koguni vihati. Selle lahke sõnaga oli proua Helene oma poegi kasvatanud, kuni neid Peterburi väekooli võidi saata, sest noortel herradel oli himu keisrimundrit kanda, ja juhatas nüüd oma ainust tütart Hildegardi, keda enamiste lühidelt Hildeks nimetati. Hilde oli alles üheksa aastat vana ja nii mõneski tükis tasasest emast ees ja üle. Proua Helene oli kena naisterahvas, veel ikka sirgekasvuga, õrna jumega, helepruunide silmadega ja niisamasuguste tihedate juustega, mis selleaegse moe järele läikivas sileduses ja lihtsuses ta lahket kitsast nägu ümbritsesivad, ja millede kenadust läbipaistev valge pitsitanu oma jagu ülendas. Tütar Hiide aga tõotas temast välimises kenaduses kaugele ette jõuda ja täieliseks iluduseks sirguda. viimasele ütelusele andsivad vähemaste piigakese ilus pea, ütlemata peenike näoke ja läikivad mustad käharjuuksed lootust, ja silmad veel, mida ju ühel nõuul hingepeegliks tunnistatakse, kus need suurelt ja mustjalt lapse peas särasivad ja tütrekese esimesest elupäevast saadik juba proua Helene salajane õun ja südame rõõm oli olnud. Kuis nad paluda, meelitada ja äravõitvalt naeratada oskasivad, ja õige varsti juba oma mõju tundma õppisivad! Mitte üksi tasane ema ei olnud nende paelus ja ei täitnud lapse tahtmist, ka vali isa ei võtnud pea iial vaevaks oma tütrekese ilusate silmade vastu võidelda. Jaolt sellest siis tuli, et üheksa aastase tüdrukukesega juba justament niisama ümber käidi, nagu oleks ta üheksateistkümne aastane olnud. väiksel neiul oli lõpmata kannide kõrvas ka ammu juba koolitajanna, aga nagu isagi, ei pidanud ta raamatute tarkusest palju lugu, vaid talitas hoopis armsamine õues oma ratsahobuse ja maa ning vee sõiduriistade keskel. Ema Helene oli küll kartlikult pead raputanud, kui tütrekesele viimsel sündimisepäeval oma ratsahobune ja kutsar lubati, aga asjalugu ära pöörda ei jõudnud ta, sest ka tütreke oli kindla tahtmise poolest hellast emast palju ees. Ilus lõikusekuu ilm oli õues. Palavalt vaatas pealelõune päike taevast, läikis tasaste jõe lainetes, helendas kaasiku puude valgete tüvede vahel, kuldas suuri mõisa aknaid ja paistis ka vana sulaste maja peale...otse Karjamaie väikesesse tuppa. Sulaste maja seisis mõisa rohuaia hommiku pool küljes, ja endise Ennosaare perenaise, nüüdse Karjamaie toa väikesest aknast võis mööda laia kruusatud teed roheliste põõsaste vahelt läbi puude kõrge mõisa trepini vaadata. See vaade oli Aini ainus troost, kellel üürikeses mõisaelus juba palju ühe koleda vaenlasega, keda ta Ennosaarel ei tunnudki, võidelda oli olnud, nimelt igavusega. Hakatuses oli ta päevad otsa ema kannul karjaaias kõndinud, aga et teda seal tarvis polnud, ja et ema ka ta juuresolemist ei tahtnud, oli ta mujal seltsi otsinud. Sulastemajas, kus ema korter oli, elasivad mitu perekonda ühe katuse all, ja Aini vanustest lastest, keda veel töö juure ei tarvitatud, polnud puudust. Kuid meie perepoeg ei passinud kunagi nende sekka; nad olivad vallatumad, kisasivad ja karjusivad, et üksikus talus kasvanud lapsel kõrvad huugama jäivad ja ta kartlikult oma vaiksesse tuppa puges. Seal olivad katekismus ja lauluraamat, mille seest ta viimastel talvedel lugema õppinud, ta ainus ajaviide, sest Ennosaarele venna Peedu juure, kus ta mõtted ja palav lapse igatsus nädalate kaupa viibisivad, ei tohtinud ta minna; selle oli ema liig kõvaste ära keelanud. Nii istus ta siis üksikult.toas, nägu kurb ja suured sinisilmad täis pisaraid... Ka täna istus ta üksi laua ääres ja luges katekismust, kuni heledad päikese kiired kitsaruudulisest aknast sisse tungisivad ja raamatu tähtil virvendama hakkasivad. Pahaselt lükkas laps raamatu pimedama laua ääre peale ja luges edasi. Seda eksitust oli veel vaja! Eks kärpsed ja soe teda siiamaale küll polnud tülitanud! Aga päikesel polnud lusti nii kergel kombel oma ohvrit jätta. Edasi tungisivad heledad kiired ja seal nad tantsisivad juba jälle tähtede vahel. Poiss tõstis pea üles. Kõik laud, kõik kitsas tuba oli täis hiilgust, asjata oleks olnud veel varjulist paika otsida. Ta pani raamatu kinni ja läks õue ukse ette. Sulastemaja vastas, teine pool teed, mis linna viis, seisis jõe kaldal väike uus majake, mille sees mõisa valitseja elas, sel ajal junkruks nimetatud. Maja ees vana remmelgate all mängis junkru viie ehk kuue aastane tütreke tihti liiva sees, ja Ain vaatis oma ukse ees pealt. Ka täna oli väike tüdruk ametis, ja nimelt sõidutas ta pea iseenese suurust nukku. Kuid, oh häda! väikesel kolmerattalisel vankril tuli teine tagumine ratas alt ära, ja kohkunud laps ei saanud teda enam alla. Küll raputas ta kannatamatalt oma pruuni käharpead ja väsitas oma väikseid käsi, aga töö ei õnnistanud. viimaks istus ta remmelga alla muru pingile, võttis nuku sülle ja hakkas nutma, Nagu õige mehe kohus, ei suutnud Ain kaua piigakese pisaraid näha. Ta astus aegamööda ligi, ja ütles kartliku häälega: - Too, ma teen su vankri terveks! vähe umbusklikult vaatas tüdrukuke poisi otsa, siis näitas ta katkise riista peale ja seletas silmi kuivatades: - Pulk on kadunud, ratas ei seisa enam otsas. Seda nägi Ain ise ka, aga mis eest ta siis mees oli ja liiget-nuga taskus kandis! Ta võttis noa lahti, murdis kuiva remmelga otsa maha ja hakkas uut pulka lõikama. Kuna ta alles kibedaste ametis oli, kuulus vankri varin, Hilde preili sõitis jalutama. Laste kohta jõudes hobust kinni pidada, koolitajanna keelust hoolimata vankrilt hüpata ja uudishimuliselt ligi jooksta, oli muidu uhkel tüdrukukesel silmapilgu töö. väikese junkru Olga nukuvankri parandamine näis ärahellitud mõisapreili meelest ülitähtjas olevat. Ta istus kurvastud nukuemakese kõrva murumättale ja vaatles teravalt ja tähele pannes poisi tööd. Ja Ain? Ta oli üleüldse argliku olekuga ja nagu kõik vallarahvas, vanad kui noored, aina auukartusega mõisa herraste peale vaatama harjunud. Eemalt sulaste maja aknast oli ta roheliste põõsaste vahel väikest imeilust ja ehtinud preilit küll näinud ja heameelega imetlenud, aga nii ligidal oma ees - iga teise talupoisi käed oleksivad ka vabisema hakanud ja kartuse pärast noa käest pillanud. Ruttu tõstis Hilde noa maast ja ulatas poisi kätte. - Tee vanker terveks, käskis ta väike suu. värisevate kätega kuulis poiss sõna ja lõikas pulga asemel sügavaste oma pahema käe pöidla sisse, mis rohkeste verd hakkas jooksma. Ehmatades kargasivad mõlemad pealtvaatajad püsti. Olga, kes ennast õnnetuse alustajaks pidas, hakkas valjul häälel nutma, Hilde aga vaatas kortsus kulmul kohmetanud poisi otsa. - Missugune rumal poiss sa oled, laitis ta põlastavalt. - Iseenese sõrme sisse sa lõikad! Aga vanker peab terveks saama, ära nuta niipalju, Olga. Ma seon haava kinni, rääkis ta vähe järele mõteldes, rebis peenikese taskuräti lõhki ja mähkis, ise võimalikult kaugel eemal seistes, haavatud sõrme ümber. - Ja nüüd tee pulk valmis! Sõnakuulelikult hakkas poiss nikerdama, mis haavatud pöidla poolest küll märka raskem oli, aga ega ta ju vastu panna ei tohtinud, niisama sõnakuulelikult tõi ta pärast oma uue ilusa torumütsiga jõest vett ja pesis vere jäljed valmis töö pealt. Siis seati vankrikesele ratas alla ja armuga pani Olga nuku jälle sisse. Tähele pannes vaatis Hilde Olga sõidukatseid, siis pööris ta Aini poole. - Seda oled sa hästi teinud, ütles ta vana inimeste tõsidusega, milleles ta aga noomides juure lisas: - Teine kord aga ära ole enam nii rumal, et sa puu asemel sõrme sisse lõikad! Mis su nimi on? - Ennosaare Ain, kostis poiss kogeldades, ilma et ta oleks julgenud silmi üles tõsta. - Missugune rumal nimi, arvas preili mokki kärsutades. - Kes su isa on, ja kus sa elad? - Isa mul polegi enam, kostis Ain nutuselt. Aga mu ema on Karja-maie, ja me elame seal vanas suures majas, näitas ta käega sulaste hoone poole. - Soo, siis sa oled sulaste laps ja need on üleannetud ja jämedad, ütleb mamma. Mine siis jälle ära, sinuga ei taha me mängida! vait olles pööris poiss ümber ja hakkas ära minema, aga väike Olga, kelle süda terve nukuvankri pärast, täis tänu tuksus hoidis teda kättpidi tagasi. - Sa oled koguni hea poiss, ütles ta läikival silmil, ja kui sa tahad, siis ma luban sind iga päev natuke aega oma vankriga sõita ja oma nuku sülle võtta. Sa võid ju oma ukse eest vaadata, mil Hilde siin pole, kui ta siin on, siis ma ei tea...laps jäi vait ja vaatas küsides kõrge sõbranna otsa. Aga sellel ei olnud täna enam lusti pikemalt rääkida, ta näitas jälle uhkelt sulastemaja poole, mida Ain märkas ja nüüd takistamata oma üksikusse kambrisse tõttas. Sest päevast saadik läks Karja-Maie üksiku lapse elu lõbusamaks. Küll ei julgenud ta homme ega ülehomme Olgakese nukku sõidatama minna, aga lahke junkru tütreke ei unustanud teda siiski ära, ja tema lahke palve ja ka iseenda uudishimu pärast lubas uhke mõisa laps viimati, et Ain vahete vahel tüdrukukeste seltsi mängima tuli, ning et poiss küll hakatuses kartlik ning tagasihoidlik, siiski erk ja osav oli, jäi ta peagi kahe tütarlapsele esimeseks abimeheks ja nõuandjaks, kui nukkudel ehk nende majapidamises midagi katki läks ehk äpardas. Suvi ja sügis läksivad mööda ja talv tuli. Ema Mai oli uhke selle peale, et tema poeg mõisapreili seltsis mängida tohtis, mis teiste teenijate lastele mitte polnud osaks saanud; aga talvel oli ometigi vaja poissi kooli saata. Sauga vald oli, nagu enamiste kõik teisedki, kooli seniajani aina nime pidi tundnud. Siin ja seal talukambris oli mõni raamatutundja lapsi katekismust ja lauluraamatut lugema õpetanud, muust koolitarkusest polnud juttu. Siis pandi üks nimekoolmeister ametisse, kes suure valjusega oma kohuseid täitis. Ta käis nimelt majast majasse, tubli roosk hõlma all, ja katsus järele, kui rohket vilja koduõpetus oli kandnud. Kus talus raamatutundja pereeit oli, kelle koonla kõrval lapsed lugema õppisivad, ei saanud peidetud kaseoksad valget näha, kus aga asi ümberpöördud oli, läks pagan lahti, ja vitsa kimp tantsis laste kukil nagu mardisandid külmal talve õhtul talu ukse taga. Sel ajal aga, mil Ennosaare Ain kooliaruliseks sai, oli Sauga vallal paar versta mõisast eemal nõmme peal uus põletamata savikividest, leitserikas koolimaja, ja Pärnu koguduse õpetaja poolt hästi koolitatud ja õpetatud mees koolmeistri ametis, kes esimene oli terves Sauga vallas kirjutuse kunsti õpetama ja aastate jooksul mitu noortmeest koolmeistriks õpetas, keda jaolt õige kaugele võõrastesse kihelkondadesse ametisse kutsuti. Selle auuväärt ja kõigiti tubli mehe hoole alla viis endine Ennosaare perenaine oma poja ja tegi teda sellega lõpmata õnneliseks, mitte ainult eeskujulise õpetuse saamisepoolest, vaid ka ses tükis, et lapse suurem igatsus täide läks ja ta talv otsa igapäev keelmata oma armast venda näha sai. vend Peet, ehk küll ammugi kooli vanadusest väljas, oli mõistlik küll aru saama, et kooli õpetus iialgi kahju ei tee, ja tarvitas sellepärast iga vaba silmapilku, mis kangest talutööst üle jäi, õppimiseks, mis selleaegses vallakoolis õppida oli. Otsata õrnusega hoidis ta kaua eemalolnud venda kaenlas ja kuulas tähele pannes, mis lapsel rääkida oli. Õhtul kodu tulles aga ei lausunud kumbki koolimajas olnud koosolekutest sõnagi, ja iga ema võis rahuliste sellesse kindlasse arvamisesse jääda, et ta poeg tema oma oli ja kedagi muud maailma peal ei armastanud...
4. Ja kui on mööda läinud Ju lahkumise tund - - Siis alles hing veel märkab, Kui kalliks peab teid. - Jürmann. Kevadel jäeti kool seisma ja lapsed, kes ühel-meelel talve otsa laudade taga istunud ja enam ehk vähem raskeid võitlusi raamatu ja tahvliga pidanud, rändasivad karja seltsis näljastele aasadele. Mureta laste viisil tegivad nad seda rõõmuga, ainult Ennosaare Ainil seisivad silmad vees, kui ta viimast korda kooli teed kõndis ja vend teda mõisa sillani saatma tuli. - Nüüd ei saa ma sind kaua aega näha, kaebas pehme südameline laps. - Noor ema ei luba mind ikka veel koju tulla, ja sina ei tule iialgi mõisa Las parem sulane kodus olla ja tule sina mõisa teole! Noor Peet silitas õrnalt poisikese valget pead. - Ei vennake, see ei lähe korda, seletas ta tõsiselt. Sa tead ju, et mina peremees pean olema, ja vanaemal koduski tööd küllalt, et aega ei saa välise töö juure tulla, Kui mina mõisas olen, kes siis meie talu eest hoolitseb? Kui noor-ema mitte ära poleks tulnud, siis oleks teine asi olnud, ja sina oleksid loomi hoida võinud, aga nüüd on kõik teisiti. Jää sina aga ikka heaks poisiks ja pea oma venda meeles, küll ma vahel pühapäeval ikka mahti leian sind vaatama tulla. - Ma tahan ikka hea olla ja mitte kedagit muud maailmas armsaks pidada, kui ainult sind, - kostis laps täis haledust, ja siis lahkusivad vennad. vaheajal olivad ilmad nii ilusaks läinud, et junkru Olga oma hoolega hoitud nukugi välja tõi ja teda soojal päikese paistel sõidatas. Muidugi mõista ei puudunud Ain pealt vaatamast, ja tihti lubas preili Hilde teda eneste seltsi jääda, kui ta valitseja tütrega mängima tuli. Ühel ilusal pühapäeval oli Hilde onu mõisas külaliseks. See oli proua Helene noorem vend Adalbert, vana veider, aga heasüdameline poissmees, kellel elus mõndagi viltu läinud, mispärast ta omal õiguse arvas olevat, mõnegi asja peale teist karva prillidega vaadata, kui muud inimesed. Ta elas Pärnu linnas ilma ametita omast rahast ja oma teadusele. Nimelt oli ta suur tähetundja, ja ehk see aeg küll ammugi möödas oli, mil Tartu ülikool kõige oma õpeabinõudega lühikese aja Pärnus oli asunud, ja nüüd iga õpetlane ilma väljaspoolise toeta omal nõuul pidi töötama ja uurima, oli ta siiski Pärnu linna elama asunud ja ei mõtelnud elukohta muuta. Proua Helene oli küll ses kindlas arvamises, et vend, kellega nad juba varasemast lapsepõlvest saadik kõige enam ühte olivad hoidnud, tema pärast siia ligikonda elama oli asunud, aga ta ei tohtinud oma mõtet avaldada, sest kentsakas vanamees seisis käte ja jalgega niisuguse süükspanemise vastu. Ta rääkis ja tegi ikka teisiti, kui teised inimesed, kiitis seda, mis teised laitsivad, ja ümberpöördud. Iseäranis ei suutnud õemees midagi ta rahulolemiseks teha, ei sõnaga ega teoga. Kui ta õel külaliseks oli ja herra Habermann mõisa õues teomeestega kurjustas ja kõiksugu halbu sõnu äraorjatud inimeste kaela laskis sadada, siis oli onu Adalbert tõeste ka platsis, lõi sõbralikult teopoiste õla peale, silitas korratüdrukute palgeid ja avaldas sügavat kahetsust "lõburikka elu" üle, mis see vana karu neil sel viisil ära rikkus. Ja kui õemees täis põllumehe uhkust oma siledaid ja priskeid loomi ja ilusaid hobuseid vaatamas käis, siis küsis onu Adalbert vistist, kas mõisa loomad saepuru söövad, et nad nii täis aetud olevat ja andis nõuu tõllahobustega "kivikesed" üles künda, sest need sõnikuvankri kangelased olevad teda linna viima saadetud ja lõhkuma hakanud ja tema kraavi pillutanud, kust ta õnnekombel veel enne välja saanud, kui Sauga valla konna noorsugu talle suhu tikkunud - nagu ta suure tõsidusega ja hirmu pärast värisedes ikka uuesti jälle jutustas. Muidugi mõista, ei teinud onu Adalbert sarnaste kõnedega õemehele kunagi rõõmu, vaid ajas asja viimaks nii kaugele, et viimne teda ajuta narriks pidas, kelle tempusid ta oma abikaasa pärast pidi kannatama. Seda märkas Adalbert ise ka ja naeris selle üle Tema oma poolt pidas õemeest madalaks omakasu nõudjaks, kelle tegusid tarvis oli pilgata, ja selle järele ta tegi - ning nii suur on harjumise mõju! Kõige vastastikuse halvakspidamise kiuste saivad mõlemad ometi hästi korda. Seesama onu Adalbert oli Sauga mõisas külaliseks, ning läks õemehega, peale söögi ja kerge vaidluse lahingi, mille läbi ta enese kõige paremasse tujusse ütles saanud olevat, puiestikku jalutama. Mõisa ümber polnud palju näha, ja ta seadis sammud jõe poole. Eemalt juba kuulis ta laste hääli ja ligemale jõudes leidis ta oma ilusa õetütre kahe teise lapse seltsis vana remmelga all murupingil istuvat ja ägedalt sõnelevat. Kõne all olev asi oli jällegi palju nimetatud nukuvanker. Olgakene oli ta vähe ettevaatamatalt suure kivi vastu sõitnud ja sõiduriist, ehk küll Ain teda iga päev parandanud, oli koguni koost ära läinud. Mis nüüd? Kohkunud Ain tõotas parandada, mis parandada sündis, Olga valas silmapisaraid, ja Hilde kui mõisapreili ja oma isa tütar, seisis uhkel kombel ja välkuval silmil mõlemate ees ja taples, kord õnnetu vankri-omanikuga, kord osavuseta parandajaga. Imekspannes kuulas onu Adalbert tükk aega pealt, siis astus ta ligemale ja istus laste seltsi. - Sina oskad ju peaaegu paremine praksuda kui su isa, tähendas ta ehmatanud õetütre poole: - Kes on see vaene patune su ees? - Sealt sulastemajast - Karja-Maie poeg. kogeldas Hilde. - Ei, Ennosaare Ain, parandas Olga. - Tänan, tillukene advokat, nokutas onu Adalbert julgustades. Ja mis ametis on see pika nimega poiss teie juures? - Ta parandab Olga vankrit. - Ja muud ühtegi? See on vähe sarnase jõmsika kohta. Pea püsti ja keha sirgeks! hüüdis ta poissi. - Ja nüüd vasta: Kas sul muud midagi teha pole, kui nende kahe Eeva tütre nukkusid toimetada? Suuril silmil vaatis Ain arusaamata küsija otsa ja ei teadnud, mis kosta. - Noh, kas sa ei oska vastata? - Peet ütles, et ma kodus loomi võiksin hoida, aga noor-ema ei luba, lausus pois arglikult. Nüüd oli kord herra käes, jutust mitte aru saada. - Kõnele selgemine, kes Peet ja noor-ema on, käskis ta. Ja poiss kõneles. - Soo, või nii on lood, ütles herra kõne lõpul. Siis ei ole sul tõeste midagi muud teha, kui tüdrukute kannul käia. Aga see ei kõlba. Kas sa juba lugeda oskad? - Jah, kostis poiss. - Seda siin kah? Herra võttis taskust raamatu ja hoidis poisi silmade ette. - Ei, seda ma ei mõista, - Aga õppida tahaksid? - Oh kui hea meelega! hüüdis Ain säravail silmil. - Siis ei oleks mul enam nii hirmus igav, kui siiamaale. Tükk aega vaatas herra teravalt lapse silma, kuna ta näo tegi, nagu lendaks tal mõni iseäraline mõte läbi pea. Siis silitas ta lahkelt poisi valkjaid juukseid ja ütles: - Sul näib avar pea olevat; vast ma võtan sind oma juure õppima. Aga kas sa oskad ja tahad igapäev mu juure tulla? Kas sa oled juba linnas olnud? - Ema võtab mind vahel pühapäiviti kiriku ligi, ja kirik on ju linnas, kostis Ain rõõmsalt. - See on asjalik vastus, mu poeg, kiitis herra naerdes. - Ma näen, sinust võib asja saada. Küll ma pärast ise su emaga räägin. Aga sina, pööris ta üles tõustes Hilde poole, - kas mamma teab, et sa Karja-Maie pojaga seltsis mängimas käid? Laps läks näost tulipunaseks, aga mitte, et ta ema keeldu oleks kartnud, lahke ja lihtsa meelega proua ei oleks laste koosolekuid sugugi pahaks pidanud, vaid mis nii sügava puna üheksa aastase preili palge ajas, oli - häbi, et ta nii madalast seisusest poisiga koos oli mänginud. Naeratades vaatles onu oma õetütre kimbatust, siis ütles ta pilgates: - Noh tröösti end; veel oled sina sõrmepikkune inimeseloom Hilde preili mõisast ja poiss seal lihtlabane Ennosaare Ain. Ning kui kõik väikesed preilid nii südilt oma seisusest kinni peavad, siis ei ole veel ammugi maailma otsa loota ... Õhtulaual, kui onu oma plaani õe ja ta mehele teada andis, tõusis suur äritus. Proua Helene küll ei rääkinud vastu, aga ometegi ei suutnud ta aru saada, mis niisugusest loost head võis sigineda. Herra von Habermann aga nimetas naisevenda otse meeletuks ja lubas teda arstlise ülekuulamise alla saata, ja see oli hea. Sest veider Adalbert oli pärastlõune jooksul enese üle isegi juba kainemalt mõtelnud, ja palju ei puudunud, siis oleks ta Aini Ainiks jätnud ja vagusi jälle oma taevalise teaduse juure tagasi pöörnud. Õemehe käreda vastuvaidlemise mõjul aga sai ta uut kindlust. Ta laskis ema Maie sedamaid mäele tulla ja tegi kauba ära. Naisterahvas, kes ammugi juba salaja kahetses, et ta nii kergelt Ennosaarelt ära tulnud, kohmetas esiotsa küll selle mõtte üle, et oma ainust last käest anda, ära, aga kui ta kuulis, et poiss igapäev ainult mõneks tunniks linna kooli pidi minema, jäi ta rahule ja andis täis rõõmu herra kuue hõlmale suud. Teisel päeval, kui onu Adalbert kodu läks, - sestsadik, kui ta kord kraavis konna nooresooga heidelnud, käis ta ikka jala ja laskis õemehe kiuste kutsari tühja tõllaga oma järel sõita, - võttis Aini ligi, ja näitas teed, mida ta edespidi kõndima pidi… Sest saadik käis poiss iga päev mõne tunni linna elementarkoolis, kuhu ta lahke kaitsja teda oli tellinud. Aga see ei kestnud kaua. Kevadel kõige ilusamal ajal, mil väljad lillede ehtes õilmitsesivad, jäi ema Mai korraga haigeks ja pani nädalise tõbevoodi järele silmad igaveste kinni. vaselapse Aini esimene selgem mõte peale poolepäevase valusa nutu oli Ennosaarele venna-Peedi juure minna. Aga onu Adalbertil, kes ka mõisas juhtus olema, oli teine nõuu. Ta laskis peale ema matuse lapse vähesed riidehilbud kokku panna ja, herra von Habermanni vihaseist pilkudest hoolimata, tõlda kanda; siis võttis ta poisikese käe kõrva, et teda jäädavalt oma juure linna viia. Kuni linna vesiväravani oli Peedil luba venda saatma tulla, seal saatis herra ta tagasi, peale selle kui ta, ilma et seda keegi oleks nõuda tohtinud, noorele mehel kõvaste ära tõutas, väikese Aini eest muret pidada, teda kasvatada ja koolitada. Ta andis lapsele luba ennast onuks hüüda, nagu kodus mõisa Hilde oli teinud, ja pidas hiljem vaest vanemateta talupoissi kui oma last.
5. Kuid imelikult kõndis tasa Üks muistne jutt veel üle maa, Kuis enne prii su rahvas olnud Ja kuda oma põhja pinnal Kord Eesti rahvas seisatand. Koidula. Oli alles Mardipäeva õhtu ja juba oli külm jõele kõva kaane peale pannud ja muru suveehted ammugi valge lume vaiba alla peitnud. Tuul vingus ja kiunus õues, lõgistas Ennosaare toa väikest neljanurgelist akent, sahistas katuse õlgis ja hulus ukse taga, nagu tahaks ta külma eest sooja tuppa varjule pugeda. Aga Ennosaare talus oli noor hoolas peremees, Kes katuse saukusid ei sallinud ja seinapraod sammaldega ammugi tihedaks oli toppinud, ja kange vanaema, kes külma eest uksed aknad varemalt kinni pani. Täna oli ta aina üksi kodus, Mardi õhtu pärast olivad perelapsed laiali, üks seal, teine teisel. Eha ajal oli ta teist korda ahju kütnud, suitsu välja lasknud ja uksed kõik hoolega kinni pannud. Nüüd istus ta kolde ääres madala istme peal. Lühedane piiruotsake põles suitsedes tulejala otsas ja andis ämarat valgust kaunis suure talutuppa; kõrval rehe all hirnusivad ehk tarnpisivad hobused sõime ümber jalgu vastu kõva savipõrandat, ja toas kanade kongis kõõrutas vahel mõni unine sulgis kodakondne une lugu. vanaeit istme peal ei tahtnud "kallil Mardi õhtul" kedrata, aga ka sukavarras, mis ta tagakambrist toonud, ei tahtnud edeneda. Ta laskis käed jälle viimaks sülle, ja pool teadmata lendasivad mõtted minevikku. Ta oli märksa halliks läinud, sest saadik kui mini talle oma perenaise õiguse jalge ette oli visanud ja mõisa teenriks läinud. Aga või ep see ka imegi oli! Noor polnud ta sel ajalgi ju enam, ja nüüd olivad sest ajast juba kaheksa kuni üheksa aastat raske töö ja rohke mure all mööda veerenud. Küll oli lugu sell ajal raske olnud: Kaks inimest korraga tööst ja talitusest ära. Peremehe tööd polnud küll kodune majapidamine palju näinud, aga selle eest polnud nüüd teovaimu mõisa saata, mis ta surmast saadik pidi sündima, ja milleks üks sulane juure pidi palgatud saama. Ja perenaine! Heldene taevas, kas tema ehk keegi teine talunaine nii meeletumat tempu oleks teinud - kesk kibedamat vilja koristamise aega minema pista, nagu mõni hulgus palgaline. Lapsel küll võis sest kasu olla, ööldi teda ju mõisa proua venna kasvandik olevat! Noh olgu, peremeheks poleks ta ometi kedagi muud lasknud saada kui Peeti, kes igatepidi justament nii suur, seda nägu ja laadi oli nagu ta ennegi Ennosaare mehi oli näinud olevat, ja Peet oli juba neljas tema näha. Peet! vana naisterahvas tõstis pea üles ja vahtis nagu nägemist nähes lahkeil silmil toas ümber. Tal omal ei olnud iialgi lapsi olnud, aga saadik Peet ilmas oli, ei olnud ta seda iial enam tundnud. Seda last oli ta armsakspidanud ja omal viisil rohkem hellitanud, kui kedagi muud maailmas. Tema pärast ei olnud ta ka sõrmegi liigutanud, kui Mai oma pojaga ära läks. Mingu! Seega tuli rahu majasse. See natuke rohkem tööd, sellega sai ta muidugi valmis; eks ta noorel põlvel üle valla kiidetud töökas ja vahva naine ei olnud, kes heinamaal ja põllul oma sarnast otsis. Sel ajal oli pere ikka ütelnud: Hoidku kui perenaine kaare otsa oma kätte saab, siis uhab niita, et "silm valge peas", et mitte taha ei jää. Ja kui priske ja tugev ta oli olnud! vanaeit naeratas vanu aegu meele tuletades. Maidla villemi pulmas, kus ta nooriku kõrvas esimene laulja ja kaasitaja olnud ja langunaisena päev otsa "vihkus valmis" kasukaga tantsinud, oli peigmehe noorem vend Mart teistele lubanud, et ta Ennosaare noort naist niikaua tantsitab, kuni tal kasukast vesi läbi tuleb. Ja oli ka kelm poiss sõna pidanud ja teda päev otsa põrandal taga vedanud, et peaaegu hingeta väsimusest oli. Aga kas see tal midagi viga teinud? Mitte sõrmeküüne väärt! Ning ka pärastistel päivil ei olnud tal töö kunagi raskeks läinud, ja aegamööda oli majapidamine üsna õitsvale järjele saanud. Aga nüüd! vanaeit võttis ahju pealt uue pika piiru ja pani ta suitseva otsakese asemele, mille ta ära kustutas, põlema; siis istus ta uueste ahju ääre. Ja nüüd, läksivad ta mõtted edasi, nüüd tikkus väsimus tihti üsna lausa peale, nüüd oleks minijat vaja olnud, kes perepidamise rangid oma kaela võtaks. See mõte oli tal õieti ammu juba peas vilunud ja igalpool tülidel (Sauga valla rahvas nimetasivad pulmi, jootusid jne. kui igapäise vagusa korra vastandid, tülideks), kus noori inimesi koos oli, oli ta teravalt ümber vaadanud, kas midagi parajat silma ei puutuks, nagu viimati vanasalmel suurel villatalgul, kus pea poole valla naisterahvad koos olivad, vanad kui noored. vanasalme Rõõda soe õlu, kus mett ja saiatükka rohkeste sees olnud, oli tal hästi maitsenud ja pea natuke kihama ajanud, ja ta oli juba maja vanema tütre Miina poolest nii ääri veeri sõna kaks kõnelenud. Aga mis sa Peediga teed! Muidu üle teiste tark ja sõnavõtlik poiss, mõnikord aga tuim ja arusaamata nagu puutükk, Küll oli ta talle, kui ta pärast õhtul tantsu ajal ka sinna tulnud, märku andnud ja teda küünarnukiga tõuganud, aga kui inimene ei märka, siis ta ei märka. Läheb toob teiste tagant nurgast va’ lugemata lapse välja ja tantsitab teist õhtu otsa ja ajab juttu, et kõik pealtvaatajad juba imeks panevad, ja va’a Tiiduoja Leenu, kel eluaja terav keel teisa sorima, juba seda ja teist sosistama hakkas. Ja oleks see ometi mõni peretütargi olnud. Teine poolt jõge Papisaare Riinu sugulane, keda ta armu pärast vastu võttis, kui isat emat magasivõla pärast kohast lahti saivad ja varsti selle peale teise mehe sauna nurgas ära surivad. Aga nii ep need mehed on! Oleks Peedi isagi ta keeldu kuulnud, kui ta mõisast naist läks tooma - - - vana perenaine tõstis äkiste kuulatades pea üles. Mis müdin seal toa ümber tõusis? Kas ta kodakondsed kodu tulivad? "Kulla pai pereeite, kalla kullis peremehike", laulis Mardi hääl õues, "kas on luba sõnuda, Mardil luba tuppa tulla?" Luba asemel hiilis vanaeit kikivarbil ukse juure ja pani ta haaki. Üksi kodu olles polnud tal lusti mardisanta vastu võtta ja oma head, leiba ja liha, välja jagama hakata. Siis kostis ta lühedalt: - Ei ole luba, minge mujale! No nüüd oli valge väljas, niisugune keeld oli ootjatele päris harjumata, ja terve mardisantide kari hakkas tännitama. Kuna perenaine veel kahevahel oli, mis nüüd teha, oli üks agaram rehealuse värava kõrval nõndanimetatud "liia toa" ukse vallali leidnud ning talutas omad seltslased, kõikidel pahupidi kasukad seljas ja takutordid habemeks, sealt tuppa. Tantsides tungisivad nad kohmetanud perenaise ette, kuna nad ise pilgates laulsivad: "Mart hüppab huusa jalga, Mart kargab karu jalga, Mart tulnud perenaise rõõmuks, kidsikaela heaks meeleks!" - Laulge ilusaste, käratas korraga üks karuse kasukaga mees, kes teistest hea tükk pikem oli ja eestvõtja näis olevat. Muidu saadan teid ise jälle minema! Silmapilk täideti ta käsku. Mardi ema istus koldeveerele kedravarrega lõnga eietama, Mardi isa külis vilja õnnistust ja lapsed tantsisivad ja laulsivad pillimehe kaasmängul pikad lood külmast ja hõbedasest taevateest, magusatest Mardi maukudest jne, nagu see muiste pruugiks oli. Kui küll oli lauldud ja perenaine ikka veel aidavõtit ei otsinud andid tuua, astus eelpool nimetatud pikk mees, kes seni ajani vagusi seistes pealt oli vaadanud, jälle ette. Noh pereeideke, lausus ta meele tuletades, kus on Mardi magus osa, Mardi kallis õllemärga!" "Mardi osada soosammal, Mardi õlu kaevu põhjas", urises pahandud pereeit pool salaja, võttis siis laulu õpetust mööda ometi võtmed varnast ja läks pealeajajatele aidast andid tooma. Kaua otsis ja arvas ta, kuni linad, herned, vorstid, pool seapead, paar küünalt ja mis muidu pruugiks oli anda, koos olivad, mis Mardid tänades ja kõik sugusi õnne soovisi kõõrutades kotti pistsivad ja suure lauluga toast välja tantsisivad. Kui kõik külalised õuest ka väljas olivad, tuli pikk mees tagasi, pani väravad hoolega kinni ja astus tuppa. Seal võttis ta pahupidi kasuka seljast, taku habeme näo ümbert ja õlepeavarju peast ja istus rahuliselt vana eide lähedale sooja ahju ääre. Imeks pannes nägi see nüüd, et ta keegi muu polnud, kui talu peremees Peet ise. - Mina mõtelsin sind koolmeistri juures olevat, kunas sa Martide hulka said! päris vana naisterahvas. - Ma olin ka koolmeistri juures. Kodu tulles aga juhtusin Mardi salgaga kogemata kokku, ja et nad enamiste vaeste rahva lapsed on ja Ennosaare perenaine ikka kaunis - vastumeelselt andid jagab, tulin nalja pärast kui nendesugune sellel nõuul ligi, et ma ise hästi oleksin peale ajanud, kui pool seapead muidu välja ei oleks tulnud. Ole terve, et sa mul ses tükis vaeva ei teinud...vanaema nurises küll veel seda ja teist pilkamisest ja majavara pillamisest, aga teades et poja-poeg selle pärast ometi paremaks ei läinud, vaid ehk küll iseenesest tõsise loomuga, ometi vahel sekka mõne nalja tembu ära tegi, jäi ta pea vait, ja kui aegamööda sulased tüdrukud ka kodu ilmusivad, tõi ta lahkel kõnel sooja toidu lauale. ------------------------------------------- Koolimajas oli Peet olnud, seal käis ta sagedaste. Koolmeister pidas temast kui mõtlejast, edasipüüdjast noorest mehest palju lugu ja püüdis ta silmaringi laiendada, niipalju kui ise oskas ja kui sel ajal eestlasel võimalik oli. Kui iial mahti oli, istus Peet talveõhtutel koolmeistri toas ja kuulas, mis vanadlane mõistlik mees omast elust kõneles, ehk mis ta kui võõra keele tundja raamatutest oli lugenud. Ka isamaalistest asjadest oli juttu, kui ka mitte nüüdse aja kujul ja tähendusel. Sel ajal varjas veel, nagu laulik ütleb "pikk pime öö" Eesti isamaad ja mis rahvasuus lauluna ja muinasjutuna endisest paremast põlvest ja vabaduse aegadest liikus, oli ja jäi raske, tuimakstegeva orjuse all tumedaks luulekujuks, mida üksi lastele ajaviiteks kõnelda arvati kõlbavat. Mõnigi raamat küll ka kirjutati, aga paljuks neid rahva kätte sai, ehk neid lugeda osati? vallas vähemast mõistsivad vanemad inimesed üksi katekismust ja lauluraamatut lugeda ja seda ainult sellepärast, et nad nimetatud raamatute sisu katsetel ja leeriajal pähe olivad õppinud, mis kui hinge trööstiks vara elukaredustes õnnekombel ka pähe jäi. Ka koolmeistril oli vähe eestikeelseid raamatuid, aga neist vähedest õppis hoolas Peet enam kui meie ajal mõni leigesüdameline suurest täielisest raamatukogust. Teiste seas olivad koolmeistril ka paar aastakäiku sel ajal juba hingusele läinud Masingi Nädalalehest. Need saivad Peedile iseäraliseks rõõmu hallikaks. Suur tugevaloomuline mees nuttis peaaegu liigutuse ja rõõmu pärast, et ta vaesele tuimuses kiratseva sugurahvale ka ajalehtede läbi valgustust oli katsutud soetada, nagu koolmeistri jutu järele teistel rahvastel ammu oli. Ja kui ta pärast kuulis, et lehekirjutaja ise eestlane olnud ja et kaugel Tartu linnas, veel paar õpetatud rahva poega elasivad ja õppisivad, kes oma alatut sugurahvast ära ei põlganud, vaid endid nende lapsiks tunnistasivad ja nende valgustuseks tööd teha tahtsivad, siis sai ta süda soojaks ja tänupisarad voolasivad silmist. Tuule tiivul oleks ta nende juurde lennanud, neid käte peal kannud ja neile igasugu meelehead teinud. Ja ometi ei võinud ega mõistnud ta midagi teha, et ta muud polnud õppinud kui põllutööd, ja kõik aeg kulus vähese talukoha peale, mis kitsast elu ülespidamist andis, mõisa orjust tehes ära. Aga Ain, kes Saksa koolis keelt ja tarkust oli õppinud, see võis ja see pidi nende meeste sekka rändama ja õppima, kuis ta ka oma sugurahva kasuks võis elada ja tööd teha…. Kõige soojemail sõnadel püüdis ta seda vennale, kus iial mahti sai, seletada, aga pidi kurvastusega nägema, et tal kõigevähemat mõju enam armastatud venna peale polnud. Kust see tuli? Aini liig heast põlvest, oleks vana Ennosaare eit sarnase küsimise peale vististe kostnud. Ain elas ju linnas toredas korteris, kandis Saksa riideid, sõi hästi kaetud laua ääres, ja - ametiks polnud tal muud kui hommikust õhtuni raamatuid sorida ja õppida. Ja poiss tundis seda ise kah ja oli südamest tänulik oma heategija vastu. Esiotsa oli tal vahel ka igatsus kodu talu järele olnud, ja kui siis Peet linnas juhtus olema ja venda vaatama tuli, mis tal herra Adalberti poolest mitte keelatud polnud, siis oli poisike suure armuga nooremehe kaelas kõikunud ja ühte hinge tõendanud: - Kui armas sa mul oled, kallis Peet! Aga muutes läksivad aastad mööda. väiksest argsest talupoisist sai aegamööda peenike noorherra, ja Peet - jäi ühesuguseks talumeheks. Anton’il, nõnda kõlas Aini peenem nimi, saadik ta elulaevake saksuse lainil sõudis, sai veidi häbi teiste nähes talukuuelise mehe kaela ümber hakata, ju mõni kord juhtus koguni, et tal sugugi enam nii hea meel Peedi tuleku üle polnud kui muiste. Ning viimasel ajal avaldas Peet veel nii koguni veidraid nõudmisi. Koolitoas kindlate ja kuivade seaduste järele mõtlema harjunud inimesena ei pidanud Ain koolitarnata venna läbisegamine tormavatest mõttekujutustest lugu ja küsis viimaks nõuuta häälel Peedi tahtmise otstarbe järele; seda ei osanud Peet seletada, ja üheksateistkümne aastasel noorel mehel, kes ühest rahvast võsunud ja teise rahva liikme armust kasvatatud, ei olnud mingit rahvuslist tundmust. Eesti rahvust pidi ta Saksa kasuisa majas unustama, ja Saksa rahvusest ei olnud kogemata kombel iial juttu olnud. Üsna ilma paleuseta ta küll ei olnud, selleta ei ole keegi noor inimene, keda vähegi vaimutegevusele on ergutatud, aga ta paleusel ei olnud mingit sarnadust selle vaimustuse leegiga, mis lihtsa Peedi rinnus lõkendas, ega ta ei tahtnudki sellest teada. Peedi südames oli kesk tõsiste elukohuste ja raske igapäevase töö all väiksest südamest puhas püha isamaa armastuse tuli põlema löönud, ja hea põlve peal suureks saanud Aini südamest ei toonud ka südim süütamine sädetki välja. See oli, mispärast Peet iga kord norgus peaga kodu tuli, kui ta linnas venda vaatamas oli käinud, ehk ta küll oma tundmusi ega Aini vastupanemist ja kalkust selgeste kirjeldada ei oleks osanud, jah omas ilmasüüta vennast lugupidamises õieti arugi ei saanud, mis vahe nende kahe vahel, kes teineteist siia ajani nii armsaks pidanud, ometi valitsema hakanud... - Anton, hüüdis onu Adalbert ühel kenal kevadisel päeval oma kasvandiku vastu, - pane raamatud käest! Täna rändame maale värsket õhku hingama; talv otsa oleme usinad küll olnud, et nüüd seda rõõmu võime teha. Silmapilk kargas sihvakas noormees laua äärest püsti ja hakkas hiilgavail silmil õperaamatuid kokku panema. Noormees oli olnud palju teist nägu läinud, kui ta lapselt ju oli, ehk ta küll kaunis pikaks oli sirgunud ja ka keha täiuse poolest enam üleliia kõhn polnud. Needsamad siledad valkjad juuksed, kaunis lühedaks lõigatud, katsivad pead, seesama õrn, vähe kahvatand jumi ja tasane, mitte üleliia suurt kindlust ja tahtmise võimu avaldav joon suu ümber ja väike ümargune lõug, needsamad õiglased helesinised silmad, mis rääkides lõpmata ustavalt teiste peale vaatasivad, muidu aga vist suureste kurja maailma elu olu tähele ei pannud, vaid enamiste tumeda liniku varjus näisivad olevat, nagu oleks omanik nendega harjunud iseenese sisse vaatama. Suur mõttetark ega iseennast tundja meie Ain aga sellepärast veel ei olnud, ehk tal muidu küll "avar pea" ju õppimise poolest kasuisale seniajani suurt rõõmu oli teinud. Jah, küll koolitarkuse ja iseäranis täheteaduse poolest, mida Ain kasuisa eesmärgil pea niisama oleks armastanud, kui mõnikord üks maapealne täht mitte eksitades vahele poleks astunud, mitte aga välimise kuju poolest, ehk Ain järsku ütelda ometi päris kena ja peenet nägu poiss oli. Kasuisa silmas oli tal paljugi veel puudu; ta oleks temale palju teravamat, südimat ja uhkemat nägu soovinud. "See pagana pehme piima nägu, mis sul ikka alles peas on", urises onu Adalbert tihti, ning kui kasupojal esimesed häbelikud tulevase habeme ettekuulutajad lõua ja pealmise moka peale nähtavale tulivad, kinkis veider vanameheke oma vana Tiinale, kes ta poissmehelist majapidamist korras pidas, rõõmu pärast kümme rubla panku. Ka täna oleks põlgtud "piimanägu" ta hea tuju peaaegu ära rikkunud, aga siin tuli tal õnnekombel troostiks meele, et kui Jumal avitas, siis olivad nad jõuluks ometi niikaugel, et Ain Tartu ülikooli võis minna, ja lootuse järel oli poisil ometi nii palju kukesüdant ja kakeluse lusti, et ta mõne tubli kriipsu üle näo võis saada; ja niisugune märgitud nägu oli ometi päris teine tubakas, seda pidi ütlema. - Õigust ütelda, Anton, kõneles onu Adalbert, kuna noormees talle ülikuube selga avitas ja kübarat tõi - Tartu elu ei huvita mind mitte märkigi. Mis niisuguses väikses pesakeses palju võib olla, ja kui kõik nooredmehed sarnased kollanokad on kui sina, siis ei jõua nad pudelid õlutki korraga ära hävitada. Heidelbergis, Saksamaal, kus mina noorel põlvel studeerisin, oli ometi hoopis teine lugu. Hei, kuis me linna väravast juba toredalt sisse sõitsime, mina ja mu seltsilised, kuus Liivimaa parunit ja üks Peterburi tohtri poeg, kellel aga ikka isa poolest täied taskud olivad, et ta keelmata vene vürsti võis mängida. See oli elu! Iga päev sai lõbusalt sõprade keskel linnas enesses joodud, lauldud ja heideldud, et rõõm oli näha ja mõni meist armide ja vermede hulga poolest päris teise näo sai, ehk veel ilusamasse ümberkaudsesse sõidetud. Sõpru ei puudunud meil, mis eest siis Liivi parunid olime, kelle jaoks kõik ümberkaudsed veinikiipred omad paremad ja kallimad veinid tagavaraks hoidsivad. Muidugi mõista polnud meil aega Heidelbergi tarku professorid kuulma minna, aga Berlinis, kuhu mind ligi pooltosina aastate järele kodust sunniti minema, olivad nad niisama targad. Seal ei olnud aga pool nii lõbus kui Heidelbergis, mispärast mu himu juba kolme aasta pärast täis sai ja ära tulin. - Ja siis tulite Pärnu linna elama? küsis Ain. Nagu tume vari lendas üle onu näo, ja kortsus kulmul vahtis ta tükk aega Aini otsa, nagu oleks see talle midagi auuvastalist ütelnud. Siis kostis ta rahuliselt: - Esiotsa mitte. Mu kasvukoha ligikonnas olivad mitmed kõrgemad kohtuametniku kohad saada, - noh valitsuse poolt oli enne seda kõiksuguseid imelisi eeskirju antud, nad olivad üleüldse nii veidrad viimaks nõudma, et ma veel mõneks aastaks Tartu läheksin. Missugune narri mõte! Mis võis see, kes väljamaal paremat näinud, kitsapiirilistest kodumaa kapsaaedadest veel leida...Nad võisivad oma kohad iseenestele pidada! - - Aga sinu pärast tahan ma Tartu ligi tulla, olevat neil ju ka üks tähttorn, ehk ma sellest tuvidekongist küll just suuremat head ei looda! Niisuguste kõnede all olivad rändajad üle Pärnu jõe silla ja tükk maad edasi selle kohani saanud, kust kahed teed Sauga mõisa viivad. Onu Adalbert tahtis pikemat, kaskede alust teed minna, mis sel ajal talumajade, nüüd aga Ülejõe alevi vahelt läbi kuni väikse Sauga jõe sillale viib, mis loode poolt tulles Pärnu jõkke voolab. Teine pool silda algab Tallinna postmaantee ning paari versta järele kaasiku ja Jupi kõrtsi kõrvalt, nüüd aga õnneks mõisa sulastemajaks muudetud, pöörab tee mõisa. Ain aga soovis teist teed, mis Pärnu linna suurest laadaplatsist hakates silmalt mõisa viib ja millel ka poolest saadik kuni mõisani valgetüvelised kased piiriks ei puudu. Hea nõuu oli kallis ning sellpärast arvas onu Adalbert oma tahtmise paremaks. Juba sammusivad nad kaskede all edasi, kui Aini õnneks üks väike talujüts neile järele sai ja mööda jooksis. - Poiss, kuhu sa tuiskad? käratses herra. Poiss jäi seisma ja pistis sõrmed suhu. - Kas teie pool nii viisi küsimiste peale kostetakse? ütles herra. - Tee suu lahti ja räägi! - Karutantsitajad läksivad mööda, ma tahtsin neid näha! kostis kohkunud väikene mees viimaks. - Ohoo, tegi onu Adalbert veidra naeruga; nende mehikeste kunsti pole mul tarvis näha, seda oskan isegi, kui ma esite oma kallist õemeest palest palesse näen. Sedamaid, Anton, lähme teist, teed. Teine tee aga oli vana mehikese meelest täna otsata igav, ning viimaks kõndsivad nad üle põldude jõe ääre. - Missuguse laisa rahuga ta oma teed voolab, ütles Adalbert korraga jõe veerel seisatades. Tuim ja pikaline, nagu kõik olu meie maal, ei õiget elurõõmu ega jõudu! Ma kardan, neil suurtel karjujatel, kes vahete peal üles tõusevad, on, kui küll mitte kõiges, ometi mõnes tükis õigus: mõnigi asi meie maal peaks teisiti olema. Ja seesama jõgi! Kui ma noorem olin, rändasin kord ta hallikaid otsima. Aga kas ma üht nimetamiseväärilist koske ehk käänu ta juurest leidsin? Kusagilt soo sülest ta ju tuleb, ja ikka ühteviisi tasa nirisedes, vahel harva mõne kivi ehk madalama koha üle ära kohkudes ja vähe üle pea kaela alla purtsates, lõpetab ta teed. Kui sul luuleandi oleks, mu poeg, pööris ta korraga teravalt pilgates Aini poole, siis võiksid sa vaiksel kuuvalgeil õhtuil mõndagi saladust siit lainilt kuulda saada; näituseks et su sugurahval enne meie siiatulekut looma nahkadel, millega nad endid katsivad, kuld palistused olnud ja hobuste sabad üle hõbetatud, ja muid hullusid juttusid veel, mis nüüdsel ajal paar noort tohtrit rahva mälestusena ette kandma on hakanud. Ehk sõdadest ja verest, mis tõenäolisem oleks ja mida viimast iga mõistuse arvamise järele vahest ojana jõkke võis voolata. Ja kõige viimaks - kuis su sugurahvas siin kalda äärsetel nurmedel vistist mõndagi korda meie keppide all on äganud. Ja minu sugurahvas oskas seda toime ajada, seda peab neile vaenlanegi jätma, hahaha! Noh, ära karda, ütles ta vaigistavalt edasi, sest noormees, kellel venna Peedi nõudmised meele tulivad, oli ta pilkamise all ära kahvatanud, sinu kukile ju enam kellegi kubja kepp ei tule tantsima. Kui ma veel mõne aasta elan, siis loodan su nii kaugele nihutada, et sa kui õpetatud mees peatööga leiba võid saada. Ja esivanemate õhkamiste kaja ei pruugi sa ka kuulatama hakata, mis on olnud, ei tee keegi enam sündimataks, ega orja keegi enam vabaks. Las nad orjata! Aga üks pühapäeva laps võiksid sa olla ja vetepõue näha osata, sest seal olevat varandused varjul, mida mina sulle pärandada ei või jätta, mu parunliku sugukonna pärast mitte. Imeks pannes vaatas Ain rääkija otsa. varandused? küsis ta. - Muidugi. Sealt vana talueide armust, kelle onnike nii suitsune ja eluväsinud lagunud aia tagant vahib, tean seda. Esiti ei tahtnud ta suud kunagi lahti teha, aga kui ma kalli õemehe eeskujul paar korda õige ägedalt ratsa kantsikut olin viristanud, teadsin ma varsti, et surnuaia kohal jõe põhjas vana vettinud kirikutorn puhkavat, mis ühel sõja ajal, mil kirik ära põletatud, - vanaeit ei teadnud, kas esimest või teist korda, - jõkke oli langenud ja seisma jäänud. Sa tead ometi, et see Pärnu linn, kus meie elame ja igal selgel õhtul taeva poole vahime, uus on ja vana õige linn seal teine pool on seisnud, kus lollid talupojad nüüd nairid ja kartohvlid kasvatavad... - vana kirikuvare surnuaia vastu on veel nähtav, tähendas Ain. - Õige, rääkis onu Adalbert. Ja selsamal äralangenud tornil on, pajatas ta edasi, oma tähendus ja võim, nagu igal salajal asjal.Kes nimelt suure pööripäeva koidutõusul ta kohta jõuab ja teda peegliselges vees näha saab, pidada auusaks, õnneliseks ja rikkaks saama, ilma et tal, nagu mu palju kahetsetud õemehel, vaja oleks hommikust õhtuni piitsaga tuimade talupoegade kannul käia. Siia ajani aga ei olevat veel kellegil korda läinud seda imetegevat torni näha ja sellepärast õpetas eideke mulle teise kunsti veel. Selle järele toovat ühe sügisese tähtpäeva süda ööl, ma ei tea, kas Andrese või Nigula päeval, altilma kapitalistid oma kullavaranduse kirikuaia nurga varju suure tule ääre lugeda ja kuivatada; ning päratu ilus olevat näha, kui nad pikkade raudoradega kuldpeningaid sorivad ja kõlistavad. veel ilusam aga olevat neid oma töö juures ehmatada, peale mille nad põgenema pistvat ja varanduse rutuga maha unustavat. Seda olevat mu eideke ka korra teha katsunud. Ta kavalpea määrinud silmad tahmaga veel mustemaks kui siis, mil mu ratsakantsik teda rääkima õpetas, ja tõmmanud mustadest nahkadest kasuka pahem pidi selga. Aga enne kui ta ligi saanud, hakanud karja-Muri, kes teadmata ligi jooksnud, haukuma ja silmapilgul kadunud kuld ja kulla hoidjad ja tähendatud kohal polnud muud leida, kui hunik kolletanud lehti. Noh, ehk on sinul ükskord parem õnn, lõpetas onu jutu ja pühkis rätikuga otsaesist. Puh, kui soe! Ah õnneks on siin üks känd, mille peal puhata võib; ning ettevaatliselt kumardas ta istuma, - Siin on halb puhata, onu, arvas Ain. Mõis ei ole enam kaugel, kas poleks parem edasi minna? - Soo, kostis vana naljahammas, ja sirutas jalad välja. Mina ei või just kaebada, ning Helene vana ühe silmaga neitsit Kristiinet saan ma veel vara küll näha - muu neiulik süda mulle ometi enam vastu ei tuksu. Aga sinuga näeb teine lugu olevat. Kas ehk vast väikese kena mudilase Olga peale, ütles Adalbert nokkides ja vaatas naerdes kasupoja peale. Kuid vähe varane näib see küll olevat! - Aga onu, kaitses noormees peaaegu põlates vastu. Olga ja mina? Kas ta vast sulle ei kõlba? küsis onu korraga tõsiseks minnes teravalt. Minu arvates võib igaüks Olga sarnase neiu eest õnne tänada Ma ütlen sulle, poiss, kes veel noor oled: Selle kena lapse pärast võiks terve parunlik sugukond mässama kihutud saada. See tütarlaps on neiulik tõsise, aga siiski lahke armsa oleku ja hea ohvrivalmi südame poolest tuhatkord enam väärt, kui näituseks mu ilus õetütar. Hildet nähes tulevad mulle ikka muistejutulised näkineiud meele. väljaspidi on ta kas või veel nõiduslisem ilus ja südame poolest vast ehk sugugi parem, kui need heitlikud vesikenadused, kelledel luuletajate jutu järel muud ametit ei näe olevat, kui aimamata inimeste poegi uputada. Ma ei tea, kust tasane Helene niisuguse tütre on võtnud, lisas ta pool valjult nagu iseenesele kõneldes juure. Kui see esite suure maailma sekka saab, hei, seda tantsu, mis ma Adalbertile siis sooviksin! Edev ja uhke on tüdruk muidugi juba... Ta tõusis üles, ning käsi selja peale kepi ümber kokku heites sammus ta mõisa poole. Mõne saja sammu pärast aga pööris ta järsku ümber ja ütles niisuguse tõsidusega, mis arva ta näo peal ruumi leidis: Kas sa tahad head nõuu vastu võtta, mu poeg? Jah? Siis kuule: Ära lase iialgi naisterahva silmi oma südame rahu rikkuda - nad on ometi kõik petised, olgu nad mustad, pruunid ehk taevakarva. Usu mu sõna, Anton! Ja kiirelt pööris ta ümber ja kõndis edasi. Ainile aga ei olnud onu avaldus võõrastav, ega läinud kaugemale kui kõrvast sisse, teisest välja. Hilde oli talle ammugi jutustanud, et onu esimene ja ainus armuke Saksamaal parem kehvale, aga korralisele professorile oli läinud, kui rikka, aga priiskaja Liivi paroni kaasas võõrale maale tulnud. Ning see sündmus oli mehe meele eluajaks mõrudeks teinud.
6. Kui ju lehekuu on käes, Õilmeid loomas puu ja taim, Tärkab kevadises väes Puhkema ka armu aim. - - viis kuuetkümmend, kuus kuuetkümmend - vaata, armas laps, üks loetud jooksis tagasi lugematate sekka - seitse viietkümmend - ei, ah nüüd eksisin jälle loolt ära! Pai laps, loe sina, kõlas Sauga mõisa proua lahke hääl korratüdruku vastu, kelle abil ta maksulambaid vastu võttis. Ta näis juba õige väsinud olevat, sest hommikust saadik oli ta platsis talupoegade kevadist maksu vastu võtmas. Hommikust päeva olivad viljakotid, loomade kütked jne, mida igal talul suuruse järel kohus oli üks ehk enam maksuks tuua, lugemise korral olnud, peale selle tulivad lambad ette. Nagu näis, olivad aga elavad loomad märksa raskemad lugeda kui eluta asjad, ja väsinud proua eksis lugedes ära, nagu see tal tihti sündis. Aga ehk küll tüdruk lugemise korra oma kätte sai, ei jäänud ta ise sellepärast rahule, vaid arvas ustavalt kaasa, kuni kõik korras oli ja lambad karjamehe hoole alla saivad. Siis käis ta kuumast päikese paistest hoolimata kõik keldrid, aidad ja talituse-ruumid jälle kord läbi, nagu ta seda iga päev oli tegema harjunud, enne kui ta aega sai mäele minna. Söögi saalis kattis toaneitsi juba kohvi lauda, ja puhates istus hoolas perenaine sohva peale. Peale ühe olivad kõik saali aknad lahti ja mahe kevadine õhk voolas, aiast magust õilmede lõhna kaasa tuues, sisse. Ainsa kinnise akna all istus Hilde, peenikene tikitöö näppude vahe - Hilde, armas laps, ütles proua, pane töö käest ja tule istu kohvilaua ääre. Sa tead, papa armastab, et meie laua juures valmis oleme, kui ta tuleb. Kas onu Adalbert täna ei lubanud tulla; ma ei saa aru, kus ta nii kaua viibib? - vast on ta uusi raamatuid saanud, siis võime meie ikka oodata, kostis tütar üles tõustes. Seal astus teener tuppa. - Paruni herra linnast, ütles ta teada andes, ja - see teine, lisas ta ümisedes juure. - Kes? küsis preili valjult. - Paroni herra, oli kiusak vastus. - Ja kes veel? - Ja noorherra, pidi mees viimati ometi vastama. Eht Eesti moodi pidas ta oma sugust palju vähem lugu ja tegi võõraid nimetades ikka vahet, hoolimata sellest, et preili Hilde sellega iial rahul polnud. Ka täna ei oleks manitsus tulemata jäänud, aga juba astusivad külalised tuppa. Kahte naisterahvast üksi toas leides, astus Ain kerge südamega kasuisa järel. Mõisa herra ligiolemisel hoidis ta ikka aralt tagasi, sest ühes tükis vähemalt oli herra von Habermann oma toapoistega ühes nõuus, et ta ikka veel polnud harjunud naisevenna kasvandikku oma seisuse vääriliseks arvama, ning alles aasta eest veel toapoisile, kes lauda kattes võõraste jaoks kaks taldrikut rohkem laua peale tõi, mööda minnes öölnud: Näe m-maita, kellele minu laua ääre tool paigutatakse... Lahkelt tuli proua vennale vastu, ning oma teades päris nägemata pistis Hilde mõneks silmapilguks peenikesed sõrmed Aini pihku. Kuid onu Adalberdil oli terav silm, mida keegi ei petnud… varsti peale külaliste astus ka majaherra tuppa, ning istus lõbusalt juttu vestes kohvilauda. Igaüks rääkis omast töö korrast, majaherra põllutööst, proua praegu vastuvõetud maksudest ning onu Adalbert kirjeldas täis vaimustust üht hilja aja eest ülesleitud tähte, ning püüdis, hoolimata õe teise jutu tegemisest suure tõsidusega selgusele saada, kas tähepealsete kupjade - ilma nende mõisa herrade parema käeta ei võivat ju tähtigi olla - malgad toomingased, pihlakased ehk koguni sarapuused olevat ja, missugused küll kõige kasulikumad tarvitada ja kõige kauem murdumise vastu peaksivad. Paha meelega lükkas õemees tühja tassi eemale ja kargas püsti. Sina oled kas kõige rumalam, või kõige pilgesem inimene maa peal, ütles ta äkiliselt, ja ma ei tea, mispärast ma siin kauem su narrijuttusid pean pealt kuulama. - Aga kallis õemees, kostis Adalbert veel suurema tõsidusega, ja tõusis ka püsti, kes räägib pilkamisest? Uurimine on ju õpetlase kohus, just nagu sõniku korjamine, ära pane pahaks, põllumehe oma. Sa näed, et meil kahel kunagi põhjust pole vihaseks saada, lisas ta ilmasüüta näol õemehele kätt vastu sirutades juure. Uurivalt vaatas Habermann tükk aega naisevenna otsa, siis ütles ta: Sinust saagu mõni teine aru, minule on su jutud liig keerulised, pööris ümber ja läks Adalberti käest tähelepanemata välja. - Armas Adalbert! algas proua paluval häälel.... - Armas Helene, küsis vend ruttu kaastundliselt, kuis nüüd su tervisega lugu on? Kui ma ei eksi, olivad su käed talvel külma pärast lõhkenud. Sa peaksid ettevaatlisem olema ja kindaid vähemalt taskus kandma, kui sa neid ka kätte ei tõmba Taskurätikut naervate huulte peale surudes, astus Hilde akna alla. Ega teie veel mu ilusat musta hobuse paari pole näinud, keda vennad Peterburist saatsivad, ütles ta järeletulnud Aini vastu. Kui te tahate, võite kaasa tulla, ma sõidan igapäev kohvi järel välja. Ah, seal nad ongi juba, hüüdis ta aknast vaadates, millest ettesõitva tõllakese mürin tuppa kuulus. - Onu Adalbert, kas sa kaasa tuled? - Minu vanu konta ei võta enam keegi elukinnituse selts oma kaitse alla, mispärast su kutse tagasi lükkan. Aga katsu, et sa selle nooremehe tervelt tagasi tood, ihu kui hinge poolest, kas kuuled ! kostis onu teravalt. ------------------------------------------- Kas meie Ain õnnelik oli, kui ta tund aega hiljem läikivas väikeses tõllas, mida kaks tulist musta hobust nagu lennates edasi viisivad, ja mille taga hiilgavates mundrites teener ja kutsar teenriteastme peal seisivad, imeilusa neiu kõrval mööda siledat maanteed jalutama sõitis, mida teised tema sugused, kellel õnn polnud Saksa kasuisadest kasvatud saada, pale higis olivad sillutanud? Ta rõõmsast näost ja naervaist silmist võis seda arvata, ja ime ei oleks see olnud, ja ometi - püüdis üks inetu tundmus ta Õnne ja rahu riisuda, ja see oli pahameel ja häbi, et need orjad tee kõrval väljadel sõniku koormate taga teda omaks vennaks ja sugulaseks võisivad nimetada ja nii tutavalt mööda, müristavavankri poole vaatasivad, nagu tahaksivad nad ütelda: Tere õhtut kah, Ain, kas su kondid vast ära ei roidu alati pehmes padjas istudes? Ja kui sa veel üksi oleks olnud! Aga palju halvemat juba oli ta kuulda saanud, pilkamist ja naeru, kui ta, mis sagedaste juhtus, mõisa preili seltsis jalutamas käies meelega endiste tuttavate tervist ega lahket hüüdu tähele ei pannud. Omast meelest arvas ta enesel sula õiguse olevat. Mis oleks näituseks uhke Hilde ütelnud, kui ta iga tee peal vastutulevale räpasele talupoisile kätt oleks pakkunud ja juttu vestma hakanud. Talupoiste meelest ei olnud see aga mitte õige ja mõnigi kord olivad tähelepanemata jäänud tervitaja käed kõrge suguvenna selja taga rusikasse läinud ja mõnigi jäme vande- ja sõimusõna oli järel helisenud, et ilus Hilde äritatult ja kohkudes käed kõrvade ette heitis. Hakatuses oli vahel noorel mehel kahju olnud oma uhkuse pärast, aegamööda aga läks ta ikka kõvemaks, ning täieline sugurahva põlgamine asus ta südamesse, mida õiglane Peet viimati koguni nõutumalt märkama hakkas. Kuid seda, et Ain ka teda ennast pelgas ja millegi hinna eest linna uulitsal lihtsa talumehe kõrvas ei oleks kõndinud ja maalgi juba vastu meelt ta seltsi jäi, ei tohtinud ega suutnud ta uskuda. Selgeste meeles olivad tal alles Aini pisarad, mida ta Ennosaarelt ja maalt lahkudes venna kaelas nii rohkeste oli valanud ja kõikumata truuks soojas armastuses oli ta oma süda vara juba vanemate majast viidud poole-venna vastu jäänud. Sarnasel seisukorral põrkasivad Peedi soojad tundmused isamaa ja sugurahva vastu venna saksastatud südame pealt ikka tagasi. Nagu tuttav, ei teadnud Aini hing ühestki tundmusest, mis teda sugurahva vastu oleks kohustanud, seda selgemalt ja lõhendavamalt aga täitis üks teistmoodu soov ta meeli, mida ta omaks pühamaks ja kallimaks saladuseks pidas, millele ta kõik nooruse oleks annud, kui ta Ennosaare Aini asemel mõni väike - parun oleks võinud olla… - Kui ilusaste päike seal metsatuka taga looja läheb, Anton, ütles Hilde Prantsuse keelel, mille ka Ain aastate jooksul selgeks oli õppinud. Paraku, kahju on sest pildist nii hulgaks ajaks lahkuda. Ja siiski ei jõua ma selle õnne vastu saada pea Saksamaa looduse ilu näha, mille kõrval onu Adalbert meie maad nagu kerjajat ehitud printsi kõrval ütleb olevat. - Saksamaa? küsis Ain ehmatuse pärast hinge tagasi hoides. Kas sina sinna lähed? Kui noored inimesed isekeskes olivad, valitses "sina" nende vahel. - Jah, kostis Hilde üksisilmi ehapunasse vaadates ja kindla käega hobuste sõidu kiirust lähendades. Tädi Maria reisib Karlsbadi tervise vett pruukima ja mina lähen ligi. vast ehk võtan ma ka Olga kaasa. Neitsi peab mul olema ja Olga oskab juba väga hästi mind riidesse panna ja kammida - Saksamaale, nii kaugele! kordas Ain. Kui kauaks? küsis ta siis järsku. - Terveks suveks, ja kõige parem ei tuleks ma iial enam tagasi, lisas neiu ülemeelselt naerdes juure. - Hilde, oh … kas sul siis midagi siin ei ole, - midagi, millest sul - kahju oleks? küsis noormees vägise haledust maha surudes ja häält kindlaks tehes. - Just suuremat ma ei tea, kostis tüdruk aeglaselt, nagu mõtleks ta järele. vast ehk mu hobused ja valgekõrvadega linnukoer…. Aga kui kaugele me juba oleme sõitnud! Mamma saab mures olema, kui liig hiljaks jääme. Ja osavalt pööris ta tõlla ümber ja kihutas kodu poole, et maantee kivid rataste all tuld lõivad ja teenritel kitsal tagumisel istmel tööd oli endid mahakukkumise eest hoida. Mürisedes sõitis tõld üle silla ja peatas mõisa trepi ees. Nagu välk hüppas ilus neid vankrilt, ja kergelt piitsa varrega kurba ja sõnalausumata Aini puudutades tähendas ta naerdes: Sina näed ju lahtistel silmadel und. Kas onu Adalbert ööseks siia jääb? - Jah. - See on hea. Siis lasen homme laua ja toolid kaasikusse viia, mul on imeilus raamat tagavaraks, mida seltsis lugeda võime. Ja rõõmsalt ja kergejalgselt nagu laps jooksis ta trepist üles. varakult istus Ain teisel hommikul kaasiku all valge linaga kaetud laua ääres ja soris raamatuid, mis ta ees olivad, ilma et ta ühegi lause tähendusest aru oleks saanud. Pehme kevade tuul kohistas noorte kaskede lehkavais lehis, linnud lõõritasivad puude ladvus ja all kalda äärel loksusivad jõe tasased lained ja kaisutasivad kaldal kasvavate leppade sügavasse vee sisse ulatavaid oksi. Ning teine pool kaasikut kägisesivad puuvankrid maanteel ja väljadelt kajasivad kupjade ja kiltrite valjud käskivad ja taplevad hääled. Aini kõrvu aga ei leidnud kumbki teed, ei lahke lindude laul, ega kare inimeste hääl. Eile õhtust saadik keerlesivad ta mõted ühe ainsama valusa teadmise ümber, ja see oli: Hilde läheb ära kauaks ajaks, ja ei igatsegi enam tagasi tulla! Aga mis puutus see sündmus Ennosaare Ainisse? Kas ta ei teadnud, et ta halvaks peetud orjarahva laps oli, keda veider Adalbert aina uhke õemehe kiuste oma hoole alla oli võtnud. Pärast küll oli kasuisa poolest lugu muutunud, sest et ta sõnakuulelikku ja usinat poissi aegamööda tõsiselt armastama hakkas ja teda kõrgemasse seisusesse tõsta tahtis. Aga mõisa herra oli temale enne kui pärast ometi põlgtust näidanud ja teda ainult oma tasase abikaasa pärast omas toas ja lauas sallinud. Kuis tohtis ta omad silmad sellesama uhke herra ainsa tütre poole tõsta? Imelik lugu, mis aga imelikkude vaheseinade tähtsusest lugupidamata voorusel võirnata pole! Mis ta seniajani kui oma pühamat saladust põue põhjas oli varjanud ja vaevalt iseeneselegi ilmutada julgenud, nüüd seisis see selgeste ta silmade ees: ta armastas Hildet, kõige aaterikka vooruse jõuu ja võimuga, ja vistist juba sest saadik, mil ta poisikesena enne vaese korteri aknast oli vahtinud ja - ilusat last rohtaia teede peal mängimas näinud. Aga kas Hilde ka teda armastas? Lahke ju oli ta enamiste olnud, ja kui ta ka vahel ainsa mõisatütre kõrkuses temale meele tuletas, et ta paljalt Ennosaare Ain olevat ja kohkunud poissi oma silma eest oli käskinud kasida, siis olivad need alanduse ajad ikka jälle mööda läinud, ja nende sõbruskond, milles Olga kolmandamaks ei puudunud, ometi alale jäänud. Iseäranis oli väike heasüdameline Olga sagedaste nende vahel lepitaja ametit pidanud, jõudu mööda Hilde paha tuju kaotanud ja Aini trööstinud: "Ole rahul, Ennosaare Ain on päris ilus nimi. Kui papa väike olnud, siis ta elanud niisamasuguses talumajas kui sinagi, ja kui me kahekesi üksi oleme, siis ta räägib minuga ikka veel Eesti keelt. Aga mamma kuuldes me seda ei tohi, mamma on linnas kasvanud ja ei salli talupoegi." Paraku, palju tänu ta oma lahkuse eest ei saanud, sest Aini mõttes ei olnud ju Hilde kõrval kellegil teisel ruumi. Ja nüüd läks Hilde hulgaks ajaks ära ja teadmata oli, kas ta veel iial tagasi tuleb. Täis meeleäraheitmist toetas noormees käevarred laua peale ja peitis näo sõrmede vahele. Nii seisis ta kaua ja ei märganud, et mõisa poolt kaks noort neidu aeglasel käigul üle silla tulivad ja kaasiku alla astusivad, mõisniku tütar Hildegard ja junkru laps Olga. Hilde oli pidanud, mis ta lapselt ju tõotanud : ta oli imeilusaks neiuks sirgunud, saleda keha ja uhke käiguga. väiksem ja noorem junkru Olga langes ta kõrvas täieste varju, ehk tal küll rõõsem kui rõõsk näoke peas oli ja rõõmsamad pruunid silmad ülilahkelt maailma vaatasivad. Pealegi kõndis ta ka meelega enam preili taga kui kõrvas, sest piigakesel oli juba teada, et ta kambri-neitsina Hilde kaasa pidi minema, ja peale selle oli ta tark küll ära mõistma, et lihtne junkru tütar edaspidises elus palju kõrgemast seisusest noorepõlve seltsilisega ometi sammu ei jõudnud pidada. Pehmel murupinnal edasi astudes olivad nad laua juure jõudnud, ilma et Ain neid oleks kuulnud. Oh häbi, nii ilusal hommikul suikuda! hüüdis Hilde kõlaval häälel, kuna ta hooletumalt teisele poole lauda istus. Ain kargas kohkudes püsti ja vahtis kahvatanud näol rääkija otsa. - Ain - Anton, kilkas Olga ehmatanult. Taevake, mis nägu sul peas on, kas sa haige oled? Rumal küsimine, naeris Hilde muretult. Eks sa isegi või näha, et ta igatsusest meie järele enda nii lubjakarvaliseks on kurtnud. Kui sa teaksid, kui inetumaks see su teeb, Anton ! lisas ta nokkides juure. Nagu vastuseks selle peale läks noormees üle kõige näo kuni valgete juusteni punaseks. - vaata Olga, kuis haigeid terveks arstitakse, naeris Hilde uueste. - Nüüd paneme ta ruttu lugema, enne kui ta jälle ära kahvatab. Näe, see roheline raamat, mis su ees, seda tahame lugeda. Sõna lausumata võttis Ain raamatu ja lõi lahti. - Aga miks su käed värisevad - ja nii jää külmad on? tähendas tähelepaneja Olga umbusklikult. Midagi viga on sul ometi. vastuse asemel lükati ta kaastundline käsi hoolimatalt tagasi, ja pisut kõikuval häälel algas Ain lugemist. Millest loeti ja mille üle Hilde elavalt ja Ain pool vägisi kõnelesivad, sellest ei oleks Olgakene hiljem tõesti mitte aru teadnud anda, ja mitte üksi sellepärast, et tal vähem õpetust osaks oli saanud kui teistel. Et Hilde teda täna tähele ei pannud, selle üle ta ei imetelenud; oli ta ju ammugi oma tulevase käskijanna tujudega harjunud. Aga et Ain, kes ometi niisama ehk koguni veel lihtsamast seisusest oli, kui tema, ta kaastundmust nii karedal kombel tagasi oli lükanud ja mitte kordagi teda jutu sekka ei tõmbanud, see haavas ometi muidu küll alandliku neiu kuueteistkümne aastast iseenese lugupidamist. Ning viimaks läks ta meel nii ärdaks, et pisarad vägisi silma tikkusivad. Aga neid ei tohtinud ta teistele näidata. Hilde oleks pilkama hakanud ja Ain nii liginemata võõralt ta peale vaadanud, nagu ta viimasel ajal mitu kord juba oli teinud. Ta tõusis järsku laua äärest ja astus eemale puude varju. - Olga, kas sa kodu lähed? hüüdis Hilde sedamaid. Too siis mu kindad ära, ma unustasin nad oma tuppa laua peale. Ilma tagasi vaatamata jooksis piiga kaasikust välja ja läks üle silla. Teisel pool jõge puiestiku varjus istus ta ühe õitseva põõsa taha ja - nuttis. Kinnaste pärast võis Hilde oodata. veel paar lauset luges Ain, siis pani Hilde käe raamatu peale, mille läbi ta noort meest sundis silmi üles tõstma. Uurivalt vaatas ilus neiu vähe aega ta otsa, siis küsis ta koguni vagusal toonil: Miks sa esiti nii kahvatanud olid? Et sa haige polnud, nagu Olga arvas, teadsin ma kohe. Punastades ja nõutumalt vahtis noormees oma ette. - Miks sa ei ütle? päris neiu. - Sa võid veel küsida! Nii ütlemata kauaks lähed sa ära, ja ei tea kas sa iial tagasi tuled...purskas poiss huultelt. - Ah, sellepärast, naeris ülemeelne tüdruk. Mis sinul sest on? Sina istud onu Adalbertiga ööd läbi pikksilmade ees ja vaatled taeva tähti, mis sinul maapealsetest inimestest lugu on. või tahaksid sa taevaste tähtede asemel vahel - mind näha? ütles ta nõiduslik-maheda naeratusega Aini silmi vaadates. See oli liig. - Oh Hilde, kui ma su jalgade ees surra võiksin, hüüdis Ain korraga põlvili langedes ja tormiselt neiu käsi suudeldes. Kohkudes kiskus neiu käed lahti ja kargas püsti. Kas sa meeletu oled peast Kui keegi su tegu oleks näinud! Tõuse üles ja istu mõistliku inimese kombel tooli peale! noomis ta valjult. Häbipuna näos täitis Ain käsku, mis peale Hilde ise ka istet võttis Mina ei tahaks sugugi surra, elu on nii imeilus, ausus ta tüki aja pärast vagusamalt. - Mis asi sinul himu elust ära ajab? - Ega ma seda ju ütelda ei tohi, kostis Ain trotsides. -Rääkimist ei keela ma sulle, seletas Hilde niisugust nägu tehes, nagu ema oma pahurat last noomides teeb. Kuid rumalaid tempusid ei pea sa tegema! - Ma ei suuda aga targem olla! Ma ei jõua tundmusi varjata, mis kangemad on kui ma ise. Ma ei või - ilma sinuta elada! Sa oled mu silmade valgus, mu südame rõõm, kallim kui mu elu. Ma ei jõua kannatada kui sa mind mu armastuse pärast pilkad .... ja täis meele äraheitmist lõi noormees käed silmade ette, kuna ta rind vägise tagasi hoitud valust tormiselt tõusis ja vajus. - Anton, kõlas lõpmata mahedalt ta kõrvu. Kes ütleb et ma sind su armastuse pärast pilkan? Sedamaid langesivad käed, ja õndsad silmad vaatasivad ilusa neiu otsa - Sa armastad mind! hõiskas Ain ja tahtis uueste põlvili heita. - vait, keelis tütarlaps ruttu, jää paigale! - Eks sa ei tea, kuis su rahvas ütleb: väljal silmad, metsal kõrvad, kui Keegi meie juttu kuuleks! Salaja pead sa hoidma mis ma sulle ütlen.... ma... armastan sind ju ka - aga kas ma siis sellepärast koguni ei tohi kodust ära minna? Ja sügisel tulen ma ju tagasi. - Aga kui keegi sind seal omaks pruudiks teeb? kogeldas Ain, sa oled ju nii taevalik ilus. - Ja mis siis? küsis neiu kelmilt. - Siis ei tule mul ometi üht rõõmust tundi enam elus, kõneles Ain kurvalt. - Ja ma lootsin ometi, et sa - niikaua ootad, kuni ma õppimise lõpetan ja kusagil kohta saan, - sa oled ju nii noor veel, kaheksateistkümne aastane alles… - Ja sina üheksateistkümne...Ootamisest ei saaks mul puudu olema, sõnas Hilde järel mõteldes. - Tulest ja veest tahaksin ma su eest läbi minna, käte peal sind kanda ja nii väga armastada, kui keegi teine maailma peal ei jõuaks, tõotas noormees lapselikul õhinal. - Ja küll sa sõna peaksid, arvas Hilde usklikult, aga... -Sa kardad, et ma vaene - olen. Onu Adalbert ütleb ikka, kes tark on ja suurt usinust näitab, ka kõige kõrgemad kohad ja suuremad palgad võib kätte saada. Ja sinu pärast tahan ma õppida, mis üks inimene iial õppida võib. vähe aega seisis Hilde mõttes, siis ütles ta kindlalt: Ma tahan oodata, Anton, Aga sina pead ka kõik oma jõudu kokku võtma, et sa ükskord õige kõrge koha saad, ministriks ehk selle vääriliseks, muidu ei tohi ma sellest iial papale rääkida. Papat nimetades tuli neiule äkiste imeline kartus ja kahetsus ettevõtte pärast, aga - oh tühja! Eks ta kui ainus ilus tütar igal ajal oma tahtmist polnud saanud. Ja vagusi lisas ta juure; Aga kui sa ükskord niikaugele saad, ei tohi sa iial kellegile sõna sest ütelda kas kuuled? - Jah. Aga sina pead ka lubama, et sa iialgi kellegi teise peale ei vaata, olgu ta nii rikas ehk ilus kui tahes. Mina saan ka nii tegema nagu poleks ühtegi teist neidu maa peal kui mu taevalik, ingel-ilus Hilde. Kas oled sellega rahul? - Jah, kostis meelitatud neiu, ja enne, kui ta keelda sai, olivad ta käed jällegi tormilise auustaja pihus, kes neid üleni palavate suuandmistega kattis. Mu õnn ulatab kõrgemale, kui tähed taevas ja on hiilgavam, kui inglidki mõtelda mõistaksivad. Oh Hilde, sa mu päike, mu valgus, hõiskas ta ühtelugu, kuna uhke mõisapreili nii liigutamata oli, et ta ainult naeris. Kui Olga mõne aja pärast kinnastega ilmus, nägi ta uue kurvastusega, et tal vajagi poleks olnud rutata, ega nii hoolega silmi pesta. veel vähem kui enne, pandi teda nüüd tähele... Õetütre rutulise reisi pärast jäi onu Adalbert ka ööseks veel mõisa. Õhtul hulkus Ain Hilde akende all, kuni neiu tule ära kustutas ja puhkama heitis. Siis läks ta täis õnnejoovastust üle silla, mööda jõe veert kõndima, ja ei pannud enne teed tähele, kuni ta Ennosaare väravas seisis. Tigeda õuekoera haukumine äratas ta mõttest, ning peremees Peet tuli välja vaatama, kes nii hilja tulemas. venda nähes kohkus ta pisut, siis hakkas ta Aini käest kinni ja ütles õiglase rõõmuga: - Tere tulemast, vend! või täna õhtu oled ometi kord isamaja vaatama tulnud. Astu aga sisse, küll vanaema üles tõuseb, kui ta kuuleb, mis haruldane külaline ta katusse alla tulnud. Näe, toa ukse tegin mõne aasta eest siia poole külge, siin on varjulisem kui vanas kohas, ja kõrgem on ta kah, tule aga! - Jääme parem õue, toas on sume ja öö imeilus soe ja selge, keelis vend. Mis sa nii hilja öösel veel ülevel tegid? - Aimasin, et sa tuled; sellepärast ei raatsinud magama minna, kostis rõõmus Peet. Aimasin ja aiman veelgi kõiksugu head ja paremat, ja vaata, otsapidi hakkab juba täide minema. Et sa täna meile tulid, tähendab vist, et sa aru saad, et ma ikka ainult sinu head olen nõudnud, ja sulle ilmaski santi nõuu pole andnud: Eks ole tõsi, vend? - Jah, kostis õnnelik Ain. - Ja mis ma muidu sulle ette olen rääkinud, ka sest saad nüüd aru, et mul õigus oli ja et see mehe kõige suurem auu on, kui ta sellega, mis ta õppinud, ka oma vaese sugurahvale kasu saadab, olgu ka vähe… - Ja, jah, kosus Ain, kelle vaimu silma ees ainult Hilde helendav kuju heljus. - Tänu Jumalale, vend! vaata mina omas rumalas meeles mõtlesin juba, et parem oleks olnud, kui sa meie suguseks talupoisiks oleksid jäänud, kui et sa meid ära salgad ja uhkusega omaste peale vaatad. Aga nüüd näen, et ma eksisin. Nüüd on ometi hea, et sa võõrast keelt ja kirja õppinud ja enam tead ja teha võid kui meiesugune…. Aga ma lobisen ka palju, ehk sa oleksid vahest süüa tahtnud? Ei, ei, keelis Ain. - Aga minema pean hakkama, muidu pannakse mõisa uksed kinni ja ma ei saa enam sisse. Jumalaga! ja ruttu pakkus ta vennale kätt. - Noh, eks ma tule sind natuke saatma, kostis Peet. - Ega mull täna õhtu niipea und silma tule - hea meele päras
7. Õekesed, hellakesed, Külaneiud, kullakesed, Lähme lusti kiikumaie... (Kalevipoeg) Kahe nädala pärast olivad suvistepühad. Pereeided küürisivad "leivalaua" ja muud majariistad valgeks ja küpsetasivad nisu- ja odrapullid valmis. Tüdrukukesed pühkisivad õued puhtaks ja poisid tõivad kevadise püha toailu, "meiud", metsast koju. Lahkemalt hinge tõmmates rändasivad ka korraline ja teomees mõisast kodu. Tulivad ju kaks päeva, mil puhata võis ja uut jõudu korjata, uuele orjusele. Esimese püha hommikul olivad kõik kaugemad teed kägisevaid puuvankrid täis, mis kirikulisi linna viisivad. Ligemal olev rahvas läks jala, naisterahval valged sukad ja pühade kingad käe peal, mis alles linna väravates jalga pandi. Teise püha lõunest aga mindi - kõrtsi, midasugused asutused sel ajal ainsad eestlaste lõbupaigad olivad. Koolimajasse minemisest, kui neid mõnes paigas oli, ei teatud veel palju. Ka Sauga mõisa Jupi kõrts oli iga kolme suure püha teisel päeval suur kogumise-paik, kuhu noored inimesed tantsima ja suvistepühal ja jaanipäeval kiikuma ja vanad noorte nalja vaatama tulivad. Peale selle viitsivad suvel heinalised, kes, et nad esmaspäeva hommikul aegsaste platsis oleksivad, pühapäeval juba kodust tulivad, pühapäeva õhtud mõisa kõrtsis...Kõrtsi taga kaasikus oli tugev nelja aeruga kiik ning toas viiuli mees ja torupilli puhuja lõbu sobitajad. Täna aga palju ei tantsitud, ainult mõned "nokastanud" mehed hüppasivad kaunis läbisegi, kuna nad jalad hästi kõrgele tõstsivad ja võimalikult suure pauguga vastu põrandat lõivad. Suurem lust oli õues. Terve rood Eesti neidusid, kirjud kördid ja peltsid ja lumevalged laia käistega särgid seljas, helmeread taaldritega kaelas ja pikad juuksed ümber päevatanud näo, seisis kiige ümber ja ootas korda, kuna neli noortmeest kiigutaja ametit pidasivad ja kiige peremees raha, kiigutamise palka, säärepaelu jne vastu võttis. Seal juures lauldi pikad laulud, neiud kaasitasivad ja peiud hõiskasivad, lühidalt, lust oli kõige kõrgemal tujul. Ka Ennosaare peremees oli teiste rõõmsate hulgas olnud. Aga siis oli ta mõisa teenijalt kuulnud, et Ain mõisas olevat, ja niikaua mõisa ümber luusinud, kuni ta venna kätte saanud. Nüüd seisivad mõlemad suurest hulgast pisut eemal kaasiku puude all ja ajasivad juttu. Ain ei olnud täna enam pooltki nii heas tujus, kui viimati õhtul; Hilde oli juba ära sõitnud, ning ka sellepärast oli ta nägu kaunis vingus, et - taluvend ta siia hulga rahva ligi oli vedanud. Pool vastumeelt seisis ta hiiglase suuruse mehe kõrvas, kelle laia õlgade peal olevat lihtsat ja mehist nägu ja ilmarmutu selgeid silmi hulk maad väiksem, peene, aga liig tundmus-pehme näoga noormees päris kartis vana Ennosaare eidel võis õigus olla, maja teist poega Ennosaare meeste killast välja arvata: Sarnadust polnud vendade vahel märkigi. See mõte võis ka küla noortel meestel tulla, sest korraga ütles üks: - Ennäe, Ennosaare Peet oma saksiku vennaga! Imet, kuis see kõrknina vennagagi seltsib; praegu tuleb mul laul meele, mis meie talu-saksa kohta õige paras oleks. Poisid, mis te arvate, kas laulame? - Laulame, kostsivad poisid kooris. - Sina ütled ees ja meie sõname järele. - Hea küll siis: "Kes tahab rikast naista saada, Toogu mõisast uhke preili, Suure saksa võsukene. See teeb toa taaldritest, Katuse peale kangastest, Harimalgad hõbedast; Pennid pärlista punutud, Räästad rätista reatud. Ehib toa siidiga, Kambrid kulla karraga, Talu peiu aga - päitsega, Kaasa vana kuuega! Ise aga kõnnib siidissa, Hõbedas ja kullassa; Jalgas sajad siidisukad, Kümmned kingad kirjutatud" jne. vali laulu hääl kõlas selgeste vendade kõrvu. - Kuule, kuis "suguvennad" mulle vastu hõiskavad, ütles Ain põlgavalt. - Ja nende pärast vist nõuad sa, et ma oma terve tuleviku pean muutma, viimaks oma Saksa heategijale selga pöörama. Et ma narr oleksin seda tegema! Ma ei taha ilmas enam teie sarnane olla, ja saan Jumalat tänama, kui mul enam tarvis pole neid - vastasid talunägusid näha. Imestades astus Peet ligemale. - Kes nõuab, et sa meie sarnane pead olema? küsis ta tõsiselt. - Südame põhjast olen ma Jumalat tänanud, et meie lahke proua vend sulle paremat põlve on suutnud anda. Aga selle juures ei oleks sa nii uhkeks ja külmasüdameliseks pidanud minema ja meid, keda Jumal orjuse ja halva põlve alla jätnud, kes me ometi sugulased oleme, põlgama hakkama. See on minu rumala mõistuse järele suur süüd, niihästi Jumala kui inimeste ees. - Kas ma siis neid pean armastama, kes mind igal ajal pilkavad ja meelde tuletavad: "Kas me ei tea, kes sa oled, talupoiss nagu meiegi?" küsis Ain äkitselt. - "Noh, andis Peet õigust, - paraku on see küll meie rahva jõle mood, et nad paremale järjele jõudnud venda pilkavad ja räägivad, nagu oleksivad nad kadedad. Aga kui sa hakatusest juba vähem kõrk oleksid olnud, oleks lugu parem. Katsume järele, läheme nende sekka ja sõnume vastu, saab näha, kas nad järele ei jäta. - Ilmaski, kostis Ain vihaselt. Ja juba kõlas uus tugevam laul vendade kõrvu: Aini herra läks lusti sõitma, Uhket pruuti kosima. Sõitis suure mõisa ette, Pööris mõisa pinnu ette ; Hobuse pea ajas vastu ust, Looga rõnga vastu räästast. Maha hüppas vankrilt apsatille, Saapa raua raksatule. vastu tuli ilus preilike, viis peiu tuppa teretama. Tere herra, tere proua, Tere mu peene pruudike! Kelle toas siis lauda kaeti, Tatikaid ja seeni praeti, Keda viimaks sööma aeti? Mõisa saalis lauda kaeti, Enno Aini sööma aeti, Saaretalu Kulda pojakest. Söö sina peigmees, joo sina väimees, Et sina pagan paksuks läeksid, Rammust saksa nägu saaksid! Kõhna kehva talulapsi, Peene pihta orja poissi, Saksapreilivastu ei võta …… hahaha.... - Ja kui ma ometi mõisa kosja lähen ja ometi paruni preili prouaks saan, ütle, kes võib mulle seda keelda? pigistas ta kähiseval häälel suust. - Kas teie oma pilkelauludega targemate inimeste mõtteid ümber võite muuta? Aga teie, teid... muidu vagune poiss oli kangel äritusel nagu arust ära - ma ütlesin juba, teid - ma vannun teid ära, kes oma kurja keeltega mu õnne vahele tungivad...Ma ei taha teid kuulda ega näha, ei elades ega surres… - Ain, poiss, Jumala pärast, ära tee pattu oma meeletuma sajatamisega! hüüdis Peet ehmatades ja - kahvatades. Aga kes ei kuulnud, oli Ain. Tulipunane näost, üle kõige keha värisedes, purtsas ta sõnad suust ja tõttas siis mõisa poole nii ruttu kui jalad kandsivad. Kordagi ei tahtnud ta enam jalga siia tuua, kui Hilde kodus polnud, otsustas ta poolsegasil mõttil. Hilde, tema taevalise ingelarmsa koidutähe pärast tohiti teda nii koledal kombel pilgata, see oli enam kui toorus, seda ei unustanud ta elu seeski. Pead vangutades vaatas Peet tükk aega põgenejale järele, kuna tal vanaema sagedane sõna: "Paraku, hobuse suurus, aga varsa mõte," üle huulte libises. Taevas kaitsku, kui poiss päris tõepoolest nina nii kõrgele ajas nagu ta praegu suurustanud! Aga Peedi juttu ta küll nii pea enam kuulda ei võtnud, see oli selge. Kuhu jäivad nüüd kõik ta armsamad lootused, mis tal koolitatud venna kohta olnud? Sügavaste õhates pööris ta kiikujate poole. Ehk te küll igapäev piitsa all seisate, täna oleks teil seda teie üleannetute julge laulude eest kahe võrra tarvis, ümises ta iseeneses. Aga kas võib orjameelt ja kadedust piitsaga välja ajada? vist ei iialgi. Oh, kes teeb kord meie vaimu valgeks ja silmad selgeks, et me venna armus ja üheteise kasunõudmises kodumaa pinnal elame, ja kaetsemine ja põlgamine meie keskelt kaoks! Nii mõteldes oli Peet kõrtsi ukse ette jõudnud. Toast kuulus suur kisa ja trallimine, mõisa teenrid pidasivad seal lusti. Kõige valjumine tantsis ja laulis kerglane kilter Jaagu Hints. Ta oli enese meelest õige ilusa loo välja mõtelnud, mida ta ühte lugu sõnus! "Hõissa paradim, mina mõisamees, paradim, dim!" Sellest alalisest laulust oli ta viimate nime saanud, ning noor ja vana nimetas teda ainult Paradimi Jaaguks. Ennosaare peremeest nähes tungis ta läbi rahva ja karjus: "Hõissa paradim, Enno vana tuleb tantsima!" - Tantsimine on noorte asi, kostis Peet selsamal toonil. "Eks sa isegi tea, et rauga jalad seks liig rasked ja töntsid," Ometi katsus ta pea eemale saada, sest kerglane Paradim oli kuri trotsima. Neidude reas, teistest näha lahus, seisivad Pajusaare perenaise kasvandik Eedu ja ta vanem õde, kes ühes teises reas aset oli leidnud. Eedul olivad niisama mustad pühade kingad ja lumivalged sukad jalas nagu teistelgi külapiigadel. Sinine kört valgete triipude ja "käppadega", millel punane pael ja hõbe kardlint all ääres ei puudunud, ja väike kirju, käiksita, pihamööda liistik peene valge särgi peal seljas. Jlusa kaela ümber rida helmeid, mille külges aga üksainus vähedlane kodarateta raha kõlkus. Teine oli õe kaelas - enam polnud neidude vaeseks jäänud ema pärandada jätnud. Mille poolest aga Pajusaare Eedu paljudest teistest ees ja rikkam, oli puhkeva õie sarnane kenadus ja armsus, mis üle kõige oleku heljus; millest aga häbelikul neiul enesel küll aimugi polnud, olivad ta pikad pehmed kollakad juuksed, mis nagu teistelgi lahtiselt üle õlade valendasivad ja kaugele üle peene piha ulatasivad, ja ta säravad sinisilmad! viimaseid kiigealune rahvas küll palju näha ei saanud ja küla poisid veel õiete mitte, sest noor neiu vaatas palju armsamine jalgade ette halja muru peale, kui kellegi inimese silma, aga Ennosaare noor peremees oli neidu ometi kord näha saanud, ning süda läks tõsisel mehel soojaks ja meel lahkeks, kui see talle meelde tõusis. Ka täna lahkusivad tal pahanduse pilved kortsus otsaesise pealt, kui ta vaeseid lapsi isekeskes seismas nägi. Ajaviitmata astus ta ligi. Miks te kaks ka kiikuma ei lähe? küsis ta lahkelt. - Kas Eedu siis tulla julgeb! osatas lapselisem neidudest. Mina ei tea, keda ta kardab. viimati pean ilusad säärepaelad, mis ma ammu juba Karjas punusin, tagasi viima. - Aga sest oleks kahju! arvas Peet naeratades. Mis sa arvad, Eedu, kas minu seltsis tuleksid? Mina tulen ikka, kui ka Eedu veel vahtima jääb, kinnitas noorem õde sõnakalt. Lähme aga! Kuid Edu ei jäänud kunagi "vahtima," vaid läks heal meelel kaasa. - Soo, nüüd toovad koguni pereisad ise lapsi kiikuma, helises neile kiigelt vastu. Aga Ennosaare peremees, need on ju võõrad talled! - Olgu, naljatab Peet vastu. Õige pereisa hoolitseb võõraste eest niisama, nagu oleksivad ta omad. "Kui aga see kiige kannab meida, meida kahte kaseoksa, viita väikest vihalehte," sõnas ta heal tujul. Ometi oli üks kiigelaud tühi. Nagu välk hüppas noorem neiu peale ja manitses teist ruttu järele tulla. - Soo, tüdrukud on kiige peal, nüüd astu meil teelt ära, käsksivad kiigutajad - Nüüd taban neid ise ka kiigutada, kostis Peet vagusi. - Adoni Liisu, nii oli Eedu õe nimi, on omad säärepaelad mulle lubanud. - Tõnise Rein, sinu käed vist ootavad ammugi puhkamist, anna maad! - See aga ei ole õige, on kiige seaduse vastu, hüüti mitmelt poolt. Siis aga astus Rein ometi tagasi ja Peet hakkas kiigutama; hiiglase samase peremehega polnud poistel lusti tüli hakata... Päike veeres, ämarik jõudis, ja juba kuulus kiigelt laulu: "Laske maha, me palume. Kui ei lase, ei palugi, Küllap leppa lüpsab lehmad, Küllap kuuske kurnab piima, vaherpuu talitab vasikad." Kiik peeti kinni ja neiud lasti maha. Hästi nägusalt astus Liisu ette, pani omad säärepaelad ja Eedu rahatüki kiige laua peale, siis tegivad õed minekut. Kõrtsi ette jõudes ütles Peet, kes piigade kaasa oli jäänud: Ooodake vähe, ma toon enne õlut juua, vast teil on janu. varsti oli ta vahutava õllenõuga tagasi, ning siis läksivad kõik kolm elavalt juttu vestes kodu. Kuni Pajusaare väravani läks Peet saatma, seal jättis ta punastavad piigad Jumalaga, rõhus Eedu kätt ja silus Liisu pead. Siis astus ta rumpa ja sõitis üle jõe oma talusse.
8. Nüüd pasun paisub, karib tööl: Auu, pulmapidu pill , Kes aga seisab süda ööl Nii vait kui närtsind lill? (Koidula.) Sügisene niiskus ujutas õues. Päike kurtis pilvede taga, tuul puhus puielatvus, ilm oli tume ja vaikne. Mõlemal pool mõisateed kartohvlipõldudel sorisivad märjad ja räpused töölised kortohvlid otsides sopast mulda, kuna kubjad ja aidamehed, junkrud ja opmannid ühest põllust teise käisivad ja alalist hoolast tööd nõudsivad. Pahemat kätt põllul oli junkur vanadlane mehike ülevaatajaks, kes vahel teise silma kinni pigistas ja teelisi sõna kaks kõnelda laskis. Kui herrat ligikorras polnud, ei keelnud ta ka inimesi põlvili kartohvlid võtmast, muidu aga pidivad nad kummarkülle käies tööd tegema. Täna ei olnud herrat veel põllul näha olnud, ehk küll juba lõuna möödas oli. Aga näe, sealt ta tuli, juba hüppas hobune üle kraavi. Herra tuleb, ütles junkur pool valju ja silmapilk seisivad kõik oma kahe jala peal. - Hee, junkur, hüüdis herra teravalt ümber vaadates, kas sa neid maitu parem ei oska taga sorida. Mujal põldudel oli enam tööd tehtud kui siin. Armuline herra, kostis junkur mütsi näppude vahel veeretades, - suurte sadude läbi on maa väga märg, töö ei taha nii ruttu edeneda. - No seda tean ise ka. Aga ma usun, sina oled mul vähe pehme siin, sa ei oska hästi keppi tarvitada. Katsu, et sa teistest maha ei jää! Ja piitsa plaksutades rastutas ta tagasi - Kükitage nüüd jälle maha, lubas junkur mõne aja pärast. - Täna ta vist enam tagasi ei tule. Aegamööda jõudsivad kartohvlivõtjad enam tee ligidale. Korraga vuras üks läikiv tõld maanteed mööda edasi, teine, kolmas ja veel mitu. Kõik sõitsivad mõisa, ehk pöörsivad sealt tagasi linna. - No mis seal täna ometi lahti on? ütles üks teoline pead tõstes. - Kus ilma nurgas sina siis elasid, et sa ei tea, et täna preili pulmad on? - Ah pulmad! - nüüd mul tuleb meele. Kui ruttu preili Saksamaal peiu leidis! arvas üks korratüdruk. Kas see ka mõni ime! Ega nad ju meie jaoks seal ei kasva, õpetas teine. - Aga ilus mees oli, jutustas kolmas. - Mineval nädalal nägin neid seltsis ratsa sõitvat. Sest saadik ei olevat ta ka enam mõisas olnudki, öeldi Riiga sõitnud olevat. Ju ta siis juba tagasi jõudis, et täna pulmad on. - Heldekene, kui palju saksu kokku sõidutakse, kuhu need ometi kõik mahuvad! õhkas üks sõstrasilma piiga. - Ütle parem, kui meie elu sees neid saiu ja kookisid nähagi saame, mis täna õhtu mõisas ära süüakse, kahetses teine. - No seda sul veel tarvis, osatas Sanglepa Tiiu. - Küll ma ütlen, mis kookide asemel meie sugustele küll hea on. Ja heleda häälega laulis vanadlane lustiline piiga: "Mis aga oli meie osa? Murumumsud meie osa. Maret sai maani särgi täie, Külapoiss sai kübara täie, Mina vaene vaka täie." - Sina oma lauludega ikka, pahandas nugisilma viisu Mari. - Kui sa parem ütelda teaksid, kuhu meie preili nüüd õige viiakse. - Ei ma seda tea, aga küll ma laulan, mis viisu Marile tulemata ei jäe, kostis Tiiu sõnakalt: "Kambri Marti, virka poissi, Laanearu talu ääredella, Sinna teeb toa turvastest, Mässib kokku mätastest, Kambri karusammaldest. Sinna viib Mari elama, Kaasa kalli kasuma, vara kokku panema."… - Kas sa pead vast suu, keelis Mari punastades, kuna ta kõigest jõust mulla sees edasi siblis. Kui keegi su enesele ka ometi nii laulaks! Jälle tulivad kaks tõlda linna poolt ajades. Nende ees kägises viletsa hobuse taga puu taluvanker, mille sees mees ja naine, mõisa lähedalt popsi paar vankri kitsuse pärast vastastiku seljadega istusivad, nagu sel ajal Pärnu kihelkonnas sõideti. Mehe suu oli vastu hobust, kuna naisel prii oli tuldud teed silmitseda. Tõlda oma taga kuuldes tõmbas mees aegsaste vankri tee kõrva, aga oh häda! Mõisa poolt tulivad teist kaks vastu, kellede kutsarid eemalt juba karjusivad teed lahti hoida. Hirmul hoidis mees veel enam kõrva, ja plau!I langesivad vanker, hobune ja popsipaar üle järsu kalda kraavi. - vaat, see oli õige auupakkumine, õletasivad kartohvlikiskujad põllul, kuna mõned kraavihädalistele appi jook sivad. - Saksa eest, mine kas või kraavi! Näe popsirahvast, kel mujal ei passi sõita kui keset mõisa saja! Mis te tikkusite herraste tõldade vahele, nüüd olete märjad kui kassipojad! - või me õnnetust ette teadsime arvata! õhkas mehike ohje pihku võttes. - Jaan, mina enam vankrisse ei tule, ütles naine kuube veest ja mudast puistates. - Näe, sõidetakse ühtelugu, kes teab, kas me teist korda veel tervete luudega kraavist pääseme. - Sul on õigus, Kadri, kostis mees kõrvatagust sügades. - Parem on, ma ei istu isegi enam peale, siis ometi jääme ise jalule, kui ka ruunal ja vankril enam maanteel ruumi pole. Ja teomeeste pilkavast naerust hoolimata rändasivad Jaan ja Kadri jalgsi kägiseva sõiduriista kannul kodu poole. Nagu ees pool kuulsime, Hilde, mõisa herra ainus ilus tütar, oli Saksamaal peagi niisama ilusa, rikka ja kõrget sugu peiu leidnud, kui ta ise oli, ja koguni hea südamerahuga vastu võtnud. Ning kui kihluse-sõnum kodu jõudis, oli vana kare mõisaherra päev otsa kannatlik ja lahke olnud ja tõrelemise peaaegu ära unustanud - rõõmu pärast. Ja proua veel, see oli hea meele poolest päris käest ära olnud. Tihedam kui iial enne, saivad korralised pailapsena meelitatud, ning vana Kristinale oli ta ümber hakanud ja mitu korda suud annud. Siis algas ootamine noore mõrsja järele ja kibe ettevalmistus pulmaks. vanematele arusaamata kombel oli aga tütreke tagasitulemisega viivitanud, ning alles mõne nädala eest kodu jõudnud. Ja täna olivad pulmad! Õu ja aed särasivad kirjude lampide valgusel ja mõisa lahketele saalidele, mis muidugi toredusest hiilgasivad, oli veel võimalikult palju ehteid juure lisada püütud. Terved metsad roosipuid, lillesid ja laialehelisi võõramaa kasvusid oli kokku toodud, millede keskel pulma õhtul sadade küünalde valgus helkis ja hiilgas. Kõik uhke suguselts oli piduajaks kokku voolanud. Naisterahvad kahisevais siidiülikondades istusivad juttu vestes roosipuude all, kuna mehed herrastubades sigarid ja ka juba veinisid maitsesivad. Teenrid jooksivad kullatud shokolaadi tassidega ja koogi korvide gaedasi tagasi, kuna herra v. Habermanni enese tõllad ka linnast veel pulma võõriks tõivad, kes iial tähtsam ja toredam oli ameti või seisuse poolest. Oma kambris olles, aga juba täies mõrsjaehtes seisis ilus Hilde. Pikk valge siidikleit peene keha ümber, roheline mirdipärg ilusais mustais siidijuukseis ning kallihinnaline pitsilint üle pärja ja üle kõige keha kuni kleidi palistuseni ulatades, seisis ta kaunis kui värske roos peegli ees. Liigutustest värisevail kätel silitas proua Helene üle lapse hõõgava palge ja kallihinnaliste mõrsja ehete, ning lugemata armastuse sõnu sosistasivad ta tasased huuled. Seal vahel pühkis ta pisaraid silmist, homme juba pidi ta ainus tütar noore abikaasa seltsis Saksamaale tagasi pöörama. Oh, kui ometi lahkumist maailmas ei oleks! Kas sa mind seal kaugel võõral maal meeles tahad pidada ja oma ema armastada, kui sa teda ka enam ei näe? küsis proua täis haledust. - Jah, ema, kostis Hilde kindlalt. Ja siis läks ta näost veel punasemaks, nagu oleks ta - valetanud. Tal tuli korraga meele, mis ta kevadel lehkava kaasiku all oli lubanud: ma tahan oodata ja sind meeles pidada...Kui naeru väärt! kas tal siis sugugi meele ei tulnud, et ta kui mõisniku tütar sarnast lubamist iial ei võinud anda. Ja kui lapsik oli ligemal vaatusel kõik see lugu olnud, kui vähe rõõmu oleks ta sellega nii hästi isale kui armsale emale teinud. Parem oleks olnud, kui ta teda jäädavalt oleks ära võinud unustada... All õues, lehita puiestiku pimedamas nurgas, võideldi sellesama mälestuse vastu. Seal istus Ain uduniiske pingi peal, vahtis mõisa valgustatud akende poole ja - naeris, naeris. Kuid meele äraheitmise avaldus oli see naer. Kui suvel kihluse sõnum koju jõudis ja onu Adalbert, niisama rõõmsalt kui kõik teisedki, temale seda kuulutas, oli Ain mõtelnud, et veider kasuisa teda narrida tahab, ja oli ka naernud. Pea aga märkas ta, et ta eksinud oli. Ja Hilde oli ometi kaljukindlaid sõnu ta vastu rääkinud! veel lootis ta asja muuta võivat. Ta istus laua ääre ja kirjutas oma koidutähele pika liigutava kirja, milles ta midagi Hilde lubamistest ega oma tõotustest ära ei unustanud ja ärdal sõnal vastust ja selgust palus. Kes aga iial vastust ei läkitanud, oli Hilde. Nädal nädala järele läks asjata ootuses mööda. Salajane lein ja hingevalu kolletasivad noore mehe näo, vajutasivad silmad auku ja kurnasivad keha jõuu. Onu Adalbert, kes terava silmaga kasupoega tähele pani, küsis selle ja teise järele, ning kui Ain iial midagi ei tunnistanud, kutsus ta tohtri. - Paruni herra, teil on asjata mure, naeris see suure häälega onu Adalberti kartuse üle. - Poiss on kaunis kõhna loomuga ja vistist liig hoolega õppinud. Pange mõneks nädalaks raamatud ta eest kappi ja võti oma tasku, küll ta siis peagi priskemaks läheb. See sündis. Ning et noorel mehel nüüd mingit tööd ega ajaviidet polnud ja lausa oma kurnade mõtete võrku langes, oli selle sündmuse tagajärg, et ta veel enam ära lõppes... viimaks ometi tuli Hilde kodu ja esimesel vabal silmapilgul tungis Ain ta jutule. Aga onul oli kevadel õigus olnud. Ilus neiu oli väljaspool oma isamaja suure maailma keskel koguni teiseks muutunud, oli kõrk ja külm ja oskas Aini nokkida ja piinata, et poisil, kes nagu uppuja õlekõrrest veel kinni pidas, viimane lootuse säde kustus. Ta oli seda uhkem ja liginematam, mida enam ta isegi tundis, et vaesele noorele mehele ülekohut tegi... Kui onu Adalbert pulma hakkas ehtima, oli Ain peavalu üle kaebanud ja kodu jääda palunud, oli aga sellegi pärast käsu saanud kaasa tulla, ja istus nüüd aias raugeva looduse keskel Ikka veel võõraid sõidutati mõisa laia treppi ette. Saalid kubisesivad ehitud pidulistest. Õpetaja ametimundrjs, kes noort paari pidi laulatama, viibis ammugi võõraste keskel, peigmees üksi veel oli tulemata. Ärritatud sammul kõndis mõisaherra ühest külaliste salgast teise, kurjustas teenritega ja maanitses ühtelugu tasast abikaasat, et midagi unustusesse ei jätaks...Öö jõudis kätte, ülivalmid söögid kõrvesivad ja sulasivad köögis, võõrastel jäi oodates aeg igavaks, kaugelt tellitud pillimehed jäivad uniseks - ja ikka veel ei ilmunud peigmees. Kas ta haigeks oli jäänud või oli tal mõni muu äpardus juhtunud? Mõisast saadeti hobused ja käskjalad linna, ja viimaks, viimaks ometi oli tagasituleva tõlla mürin kuulda. Kärmeste nagu noormees jooksis vana herra ise vastu, aga oodatud väimehe asemel oli linna saadetud junkur ainult ühe - kirja kaasa toonud. "M-mait oma teoga", urises pahandatud herra ja murdis kirja lahti. Kirjas seisivad ainult paar rida, aga vana kõvanäoline mees läks kahvatuks neid lugedes ja toetas raskelt trepi samba najale. "võid hobused lahti rakendada," tähendas ta tüki aja pärast kustunud häälel kutsarile, ning pööris raskelt jalgu taga vedades majasse. Häbi maailma naeru ja pilkamist tõi see paberitükikene ta majasse, ta ainsama tütre peale, ja see teadmine tegi ta lõdvaks ja jõuetumaks, et ta vaevalt trepist üles teise korra peale jõudis minna, kus ta abikaasa ja tütre teadis olevat. Aga imet! kui ta ukse lahti tegi ja proua Helene tasase näoga nagu ikka, ehk küll süda sees ootusehirmus värises, vastu astus, oli ta korraga jälle vana kare mõisaherra, ja pahu sõnu ilmasüüta abikaasa üle puistates viskas ta kirja äkitselt laua peale. - Loe, mis see - petis meile teatab! kähvatas ta hambaid kiristades. vaevalt oli proua mõne sõna lugenud, siis langes ta nõrgalt karjatades minestanult põrandale. Jsa appihüüdmise peale ruttas noor mõrsja ligi, ning surnukarvalisel näol ja tuksuvail huulil luges ta: - - - "Ma palun vabandada, et ma varem juba Teile järgmist teatada ei saanud: Teie maa elu ja olek, mis kohe üle piiri sõites ju nii võõralt mu peale mõjusivad, on mu mõtted - muutnud. Ma ei saa iialgi nendega harjuma, ning ei või sellepärast siin kasvanud neiut omale abikaasaks võtta. Ma olen aru saanud, et ma oma tundmustes preili Hildegardi vastu eksisin, ning kui õiglane mees astun ma ennem tagasi kui..." Hilde jättis lugemise pooleli ja vahtis tükk aega nagu nõrgameelselt kurvastava isa otsa. Siis kiskus ta kirja mitmeks tükiks lõhki ja läks, minestanud ema tähelepanemata jättes oma kambrisse. Seal kiskus ja käristas ta mõrsjapärja, liniku, kleidi, kõik üheteise järele lõhki ja tallas jalge alla, ning siis istus ta pisarata silmil ja kiristanud näoga laua ääre tooli peale. Kuna kohkunud toaneitsid minestanud prouat toibutasivad, oli herra Habermann nii palju jõudu kogunud, et ta alla võis minna ootavate pulrnaliste sekka. - Armsad sõbrad ja sugulased, kuulutas ta kindla häälega, meie pidul on üks - väike eksitus juhtunud, peigmees on, noh - ta kirjutab, et ta rutuliste talituste pärast mõneks päevaks Riiga pidanud reisima. Laulatust me täna siis enam ei või pühitseda, hahaha.... sundis ta end vägise naerule, aga ma käsen varsti lauad katta, ning pärast tahame - tantsida, mis tarvis meil muusikandid ammu ju siin vedelevad. Imestades ja ehmatades võeti majaherra võõrastav kõne vastu. Prouad ja preilid avaldasivad rohkel sõnal kahetsusi, ja herrade näod venisivad märksa pikaks. Pea keegi ei uskunud rutuliste talituste põhjust ja kellegil ei näinud lusti olevat ilma peigmeheta pulmi pidada. Hoolimata pulmaisa tõotustest hakati igast küljest kutsarid ja tõldasid hüüdma. Kihinal kahinal otsiti riideid, ning tasa pilgates ja isekeskes sosistades voolasivad pidulised saalidest majaperemehega jumalaga jätma, kes hambaid kokku pigistades magushapul näol äraminejatel kätt raputas, kuna jälle jalule tõusnud proua üleval kibeda nutu all käsa ringutas ja kaebas... Teenrite kära, sõidumürin ja hobuste hirnumine, mis piduliku mõisa õuet täitma hakkas, äratas ka Aini unistusest. Ta kuulis, mis sündinud ja oleks peaaegu suure häälega nurjaläinud pulmapidu üle hõisanud. "Jumal tänatud!" libises iseeneses mõteldes ta huultelt. Nagu uut elu saanud kargas ta pingilt, silitas kätega niiskeid juukseid ja tormas läbi lahkuvate piduliste majasse. Teise korra trepi all juhtus Olga punaseks nutetud silmil ta vastu: - Oh Anton, hüüdis kurb piiga, kas sa kuulsid juba? Hilde neiu hirmus peigmees - Rääkijale kätega vaikimise märki andes tõttas noormees edasi. Õnneks polnud keegi ülevel toas ja oli Hilde kambri uks pooleli lahti jäetud. Hilde ise lamas nagu surnult põrandal pea tooli padjasse rõhutud. Kartlikul sammul astus Ain üle läve tuppa, mida ta oma elu sees esimest korda nägi. Ja veel kartlikumalt tuli hüüd üle ta huulte: Hilde! Kui ka mitmekordne hüüdmine ei aidanud, laskis ta tasa neiu kõrva põlvili ja võttis Hilde külmad käed õrnalt pihku. See mõjus. Pikkamisi tõusis ta põlvede pealt ülesse ja torkavalt vaatasivad ilusad mustad silmad poisi otsa. - Mis sa tahad? küsis väikene kahvatanud suu kalgilt. Mis sa otsid minu toas? - Hilde, Jumala pärast, mis nägu sa oled? õhkas Ain. Ma kuulsin sinu õnnetust ja tulin sind trööstima. Ära kurvasta, vist oli parem... Pikkamisi tõstis neiu omad silmad üles ja vaatas külmade pilkudega poisi otsa. - Sina tahad mind trööstida? Sina, Ennosaare Ain, Karjamaie poeg! Kas ehk mu isa koerte poisid ka seda auu nõuavad, mind täna õhtu trööstima tulla? Nagu soolasammas põlvitas Ain oma koha peal. Silmad läksivad tal kirjuks peas ja vaevaga suutis ta küsida: "Hilde, miks sa nii räägid? Kas sa enam ei tea, et minul enam õigust on kui teistel, et ma sind südame põhjast armastan... - Ha, ha, ha, naeris ärritatud neiu, et tuba vastu kajas, kuna tal seal juures viha pisarad silmist voolasivad. - Armastad, mis on armastus? Sina poolhullu onu armuleiva sööja, sina armastad mind! Just sedasama kirjutab see - ta hammustas vihaselt huuled kokku - mulle ka, vist sa olid nii armuline ja seletasid talle seda! Mina aga ei armasta sind, ei iial ega ilmaski! - Seda oled sa juba mitu korda ütelnud, aga see ei ole tõsi, usutas Ain. Nagu nõrgameelne vahtis Hilde ta otsa. - See on aga tõsi, kordas ta lõikavalt. Ja kui sa mind rumalaks peast ei taha teha oma vastumeelse talupoja näoga, siis mine sedamaid mu toast, mu silmade eest! - Hilde, ütles noormees korraga sirgeks ajades ja tõsiselt vihase neiu ette astudes. Kui sinul ununud on, mis sa mulle kevadel lubasid, minul on see meeles. Ja kui sa sõna ei taha pidada, ei või ma sind sundida. Kuid teotust ei ole ma ära teeninud! Lapsest saadik oled sa mu meelest kõrge ja kallis olnud, kallim kui mu enese elu, lisas ta pehmelt juure. Ja sellepärast... - vait, ma ei taha su seletusi. Mine silmapilk siit välja, ehk ma - sülitan su peale, karjus Hilde, kelle meeleäritus ikka kõrgemale tõusis, nagu kiusakas laps. Ja kui noormees kohmetult ikka veel viibis, jooksis ta ligi ja - sülitas tõeste. See tegi Aini meele kaineks. värisevail kätel ja surnukarvalisel näol võttis ta tüki lõhkikistud mõrsjalinikut maast ja pühkis teotuse märgi käikse pealt ära. - Nii on õige. See teeb selge vahe talupoisi ja mõisniku-preili vahele, tähendas ta iseeneselegi arusaamata rahuga. Jää terveks, Hilde! Ma ei taha ilmaski enam tüliks olla. Trepile jõudes kuulis ta veel kord poolleplikku hüüdu : "Anton, jää paigale!" Aga ehk küll jalad sedamaid seisatasivad, tegi ta südame kõvaks ja astus edasi. Pilkaval sugurahval oli õigus olnud: "Kõhna, kehva talupoissi, mõisapreili vastu ei võta! Mürinal sõitsivad viimased võõrad üle silla. Aegamööda pööris vaikus ja rahu mõisa õue tagasi. Uksed pandi kinni, pidusaalidest kustutati küünlad ära, ainult herraste magamisekambris helkis veel tume lambi-valgus. Udu, mis päev otsa õhus heljunud, vajus maha, langes poolraagunud puude oksadesse ja nõretas närtsinud ja kolletanud muru latvus. Selgeks saanud taevast virvendasivad lugemata tähtede silmad ja kuu valas kuldläiget jõe tumedate lainete peale. Kõik loodus oli puhkel. Korraga kahises midagi jõe ääres kaasiku all ja uudishimulised kuukiired langesivad läbi noorte puude ühe kahvatanud; pisaratega kaetud näo peale. Pisarais seisja noormees toetas seljaga valgekuuelise kase najal ja võitles esimest valusamat võitlust omas noores eas, mida nii mitu noort elutundmata südant enne juba on võidelnud ja pärast võitlema saavad. Tal ei tulnud meele, et ta täna õhtu üksi polnud, vait et ta koidutäht palju rängemalt oli karistatud, veel sügavamine petetud saanud! Kuula! Kas pikkade vetteulatavate lepa oksade keskel midagi ei liikunud? vast olivad ilusa neiu sõnad, "ma armastan sind, ma tahan su järel oodata," nende vahele peitu jäänud, nagu kaunis kevade mälestus? vaene Ennosaare Ain! Mis ilusal kevadel räägitud, on heitlik tuul ammugi oma teed viinud ja ei too karm sügis enam tagasi... Kui pime, kole ja õnnevaene seisis tulevik ta ees! Mis oli niisugune elu üleüldse veel väärt? Kas tuhat kord parem ei olnud siin - vaikses jõe põhjas magada, noorte kaskede varju all, kes ta ilusamaid päivi elus olivad näinud.... Mis ta ootis? Üks "hullumeelne talupoiss" ilmas enam ehk vähem, kes seda tähele pani. Ja kui meelitavalt ja vaigistavalt tasane vesi läbi kõrkjate libises... Jälle langes hele kuupaiste läbi puude. Kohkudes põrkas noormees heleda valguse eest tagasi, kuna tal kas külma või oma jumalakartmata mõtete pärast värin üle keha käis. Meele tuletades pühkis ta käega üle külma otsaesise. Kui ka kõik õnn otsas oli, surra ei tohtinud ta ometi mitte, vähemalt siin isatalu ligikonnas mitte, kus Peedi selged silmad…. venna peale mõteldes tõusis tal korraga hõõgav puna näosse. Kui Peet teaks, mis mõtetega ta siin seisnud, iial ei tohiks ta enam ta tõsistesse silmadesse vaadata. Ja nagu aetud tõttas ta kaasikust, üle silla pimeda mõisa eest mööda maanteed edasi, kus ta peagi öö ämarasse kadus.
9. vaadake ka meie neidu Alta laua, pealta laua, Laua laaside vahelta: Ehtinud kui see herne õisi, valgem veel mere vahusts, Kõrgem veel kui jõe kõrkjas, Kullasem kullerkupustki. (Rahvalaul.) - Oeh! ähkis vana Ennosaare perenaine õuest tulles ja väsinult laua ääre istudes. - Kuis aga vanal inimesel päev päevalt jõud kasinamaks läheb! Kui Ann hea laps mitte muist oma peale ei võtaks, ei mina enam elumaja töö vastu ei saaks. Minijat oleks enam kui hädaste tarvis! - Tõsi, vanaema, kostis Peet, kes ühes tuppa oli astunud ja teise poole laua ääre aset võttis. - Et sa ise peale hakkasid, siis teeme asja kord eneste vahel selgeks, Minijat on vaja, et perenaiste järg majast otsa ei lõpeks. Mis sa arvad, kui me jõuluks juba pulmad teeme... või ei saa enam nii ruttu? - Küll me valmis saaksime, jõuluks on veel kuus nädalat aega, aga kust sa siis paraja mõrsja leiad? küsis vanaeit korraga umbusklikult ja vaatas teravaste peremehe otsa. - Kellest perenaine peab saama, peab viisakas ja mõistlik inimene olema, osav ja töökas, ja valju südamega ei tohi ta ka olla. Kus sa niisuguse tead? - Ohoo! hüüdis Peet naerdes. - Ega tublidest piigadest vallas veel puudu pole! Pealegi pole mul tarvis kaugelt otsida; eks sa ei tea, kus vanast saadik juba Ennosaare meeste "teised pooled" kasvanud - ülejõel Pajusaare talus! Seal õitseb minu jaoks neiu, nii ilus ja armas, virk ja viisakas ja tubli, et sinagi paremat ei oleks suutnud kasvatada! - Kudas, mis jutu sa ajad? hüüdis vanaeit nii kärmeste püsti tõustes, nagu poleks ta iialgi väsinud olnud. - Pajusaarel pole ju tütart, vaid niisama üksik poeg kui sina. - Ära usu kurjade keelte kiusu, hoiatas Peet naljaka tõsidusega. - Paar aastat juba kasvatab Pajusaare tädi mulle ilust valgepeaga noorikut, ning selle eest tahan talle linnas vana kirjamamseli juures nii ilusa ämmatanu tellida, kui terves vallas veel pole nähtud. - Kas siis elumaja lapsi enam pole, et sa teenijaid tahad kosima minna, vaidles kasuema pool nutuselt vastu. Pajusaare Eedu on niisama peretütar, kui mina perepoeg, ehk tal küll enam vanemaid pole ja kaks aastat juba võõras majas tööd teeb. - Olgu, ära sa looda, et ma iial sinuga nõnda rahule jään, kostis eit kaunis sapiselt. - va vaeseks jäänud, koha pealt kadunud rahva laps, kes viimaks minu maja ka pea pealt kaotab. Ega käbi ju kännust kaugele ei lange. Noor ka veel, ei tea tööst ega talitusest, kelle perenaine sihukesest saab? - See ei ole tõsi, kostis Peet kulmu kortsutades. Selle jutuga teed sa selget ülekohut. Eedu vanemad jäivad õnnetuste läbi vaeseks, kas see ilmas tütre süü võib olla? Ja tööd teeb ta ehk enamgi kui mõni teine, kes temast kakskord vanem. Ma ise olen Pajusaarel käies näinud, et ta kasuemale veel terasemine abiks on kui sinu kiidetud Ann... - Jäta Ann laimamata, keelis perenaine järsku. Siis astus ta noorele mehele ligemale ja ütles meelitades: - Sa oled ikka hea laps olnud, Peet, ja mu sõna võtnud. Isa surmast saadik oleme nagu kaks head seltsimeest üheskoos tööd teinud ja maja pidanud, ja ikka oleme nurisemata läbi saanud. võta nüüd ka ses tükis veel mu nõuu kuulda. võta meie oma Ann naiseks, siis on kõik korras ja rahu jääb majasse. - Aga kallis vanaema, Ann ju ei tahagi mind, kostis Peet jälle heal tujul. - Selle poolest meelitad sa mind päris ilmaaegu. - Kas sa siis Annega juba rääkisid? - Ei, kulla eideke, see jääb Anne oma peiu hooleks. Mina olen nõuks võtnud ainult Pajusaare Eeduga kosja juttu ajada, ja sa tead juba, et ma mõnes tükis kaunis - raske pöörda olen. - Paraku, teie kangete peade pärast olen juba risti küll näinud, tõendas eit vihaselt. - Eks su isa niisama kiusakas polnud ja ise omale õnnetust kaela ei kiskunud. Sel korral pidin järele andma, aga nüüd ei tee ma seda enam. Kellegi hinna eest ei lase ma pankrotti jäänud vanemate kehva last oma katuse alla tuua. Ennem lähen ise minema. - Ära luba, mis sa täita ei või, mina olen peremees majas, nimetas Peet vagusi. No ja, see on mu tänu! kilkas eit suure häälega nutma hakates. - Selle eest olen sind armuga kasvatanud, nagu oma last, ja mitu uneta ööd istme najal valvanud, kui sa haige olid ja ema mullas magas. Nüüd pean uue nooriku eest majast kasima nagu vana… - Et su käest seda nõutaks, ei usu sa isegi, vanaema, palus Peet tõsiselt. Ma ei taha sulle milgil viisil haiget teha, aga keegi ei pea perenaise otsust su käest enne võtma, kui sa ise annad. Kuid ses tükis jään kindlaks: naise võtan omale enese tahtmise järele, kui ka aega pean andma, kuni sa selle mõttega harjud!... Nädalad läksivnd mööda. Pühad olivad juba ukse ees, aga Ennosaare eide mõtted tulevase minija kohta mitte sõrme küüne väärtki muutunud. Nutumagu suus tegi ta iga päev oma tööd, sest ka Ann, kellele ta Peedist püüdis kõneleda, ei astunud ta nõusse. Ann oli vanaeide sugulane, mille pärast ta teda iseäranis heameelega oma leepärijaks oleks soovinud. Suve lõpul oli ta ühel ilusal päeval äkiste Ennosaarde tulnud, ja peale tervituse perenaisele öelnud: "Tädi, kas sul on minu jaoks ruumi ja tööd majas? Mu himu on kodus vennanaese orjusest kaelani täis, aga oma käe peale ma ju jääda ei tohi, siis mõistab mõisa minu kui lahtise inimese valda kõige vaesema ja viletsama peremehe juure teenima, kes muidu teenrit ei saa. Kas võtad mu mõneks ajaks vastu? Kahel käel oli perenaine priske tüdruku vastu võtnud. See oli tal ju päris õnneks. Kui Peet nüüd ei märganud ja mõrsjaga kaupa ei saanud, siis polnud enam õiget lugu. Aga Peet ei märganud, ja oli viimasest vaidlusest saadik niisama kurb ja tusane kui vanaemagi. Ta teadis küll, et ammu surnud isa võõrasema teda naesevõtmises takistada ei võinud, et ta igal ajal oma tahtmise järele kosida võis, aga ta ei tahtnud vana naisterahvast, kes lapsest saadik emalikult ta eest hoolitsenud, lausa pahandada. Ühel pühapäeval tulivad Peet ja noor Pajusaare Juhan kirikust. vana oli mõnda aastat juba surnud. Kui töösse ja taludesse puutuvad kõned otsas olivad, tuli noorte meeste vahel jutt tulevaste kaasade peale, sest ka Juhan oli veel naiseta. - Meie vanaema soovib mulle kõigest hingest Lillevälja Anne - nii oli Anne kasukoha nimi; mis sina kah sinna juure ütled? küsis Peet pool naljatades - Ah mina? küsis Juhan ruttu. Minul on Annega ammu juba kaup koos. vaheletükkijatega ei hakka ma tõesti nalja heitma, seda võid sa uskuda. - Seda ütlesin minagi vanaemale, aga või ta kuulab? kostis Peet mureliselt. - Peet ae! ütles Juhan hobust peatades. Mina arvasin ikka, et sa meie Eedu võtad. Olete ju mõlemad ikka nii mahedad üksteisega. Miks sa asja õigeks ei tee? Kui mina noore perenaise majasse toon, siis saame ilma temata ka läbi. - Küllap ta nii on. Aga mind ei lasta Eedut nimetadagi. - Ja sellepärst jätad sa nõu katki? Peet, ma pidasin sind enam meheks. - Ära mu mehisuse üle kahtle, kostis teine vagusi. Mis mul kord mõttes, sellest ma ei jäta. Aga ma näen, et ma veel ootama pean. - vist kuni vanamoor ära sureb, naeris Juhan. viimaks lähed ise veel varem mulla alla. Tuleta aga meele, et tema ajal teie majas juba kolm peremeest hauda on varisenud Parem võta süda rindu ja tee pulmad ära! Kui ta ka praegu uriseb, küll ta pärast, Kui Eedu majas on, rahule jääb. Sest tüdruk, ehk küll tasane ja tagasihoidlik, on ometi osav ja tubli tööinimene. - Et vanaema pärast pulmi enam ei nurise, loodan isegi, kostis Peet. Mis juba sündinud, selle kallal ta enam palju sõnu ei raiska. Kui ma ainult Eedu kuidagi viisi kergemalt majasse saaksin. vanaema nutmist ja karjumist enne pulmi ei taha ma näha. Aga seep see asi on. Tükk aega sõitsivad mehed sõnalausumata külmetanud jõge mööda edasi, kui Juhan jälle järsku hobuse kinni pidas ja kindlalt sõnas: - Peet, teist nõu aga ikka ei ole. Tee pulmad ära, kui ka vanaeit kisab. Neljapäev nädala pärast tulen Annele kosja, siis aja sina omad lood ka õigeks. Kui sa kisa kardad, ära siis enne sest räägigi, ma ütlen Annele ka, et ta vait seisab. Muud kui neljapäeva õhtul oleme äkiste seal, ja küll Pika Hansu onu, kes mul isameheks tuleb, veeretada ja keerutada oskab, et teie vanaema päris heaga vait jääb. - Meie eidekese suud nüüd küll naljalt keegi ei sulu, kostis Peet naeratades. Aga muidu on sul õigus. Kaua ma ikka oodata jõuan? Olgu siis neljapäeval nädala pärast kahekordsed kosjad. Neljapäev on meie rahval ju paganaajast saadik tähtjas päev, millal kõiki igapäisid töösid ei tehta, vaid mida suuremalt jaolt pühitsetakse, ja mille õhtut neiud ja peiud kui kosjalepingute tegemiseaega iseäralises auus peavad. Kui neiu ka muidu koristamises viibinud, talvisel neljapäeva pärast lõunal olnud tal ikka aegsasti ahjud köetud, suits välja lastud, toad kambrid pühitud, lauad küüritud ja istmed ja muud asjad oma paiga peal, sest häbi ju oleks, kui kosjade puhul peigmees ja isamees kadunud lindu otsides mööda nurki kobades midagi korravastalist oleks leidnud. Ka Ennosaare Annel olivad teise neljapäeva õhtupoolikul kõik tööd tehtud ja kõik kohad puhtad, ja ta ise nii rõõmus ja rahutu ühtlasi, et vana perenaine, kellele paraku keegi eesolevast sündmusest veel ei olnud kõneleda julgenud, isegi ju kahtlaseks jäi ja lugu aimama hakkas. - Ann ae! hüüdis ta peaaegu nutuselt, ja pidas tüdrukut, kes ühtelugu toa ja õue vahet lippas, käest kinni. Sina küll täna mu ära petad. Täna ootad sa tõesti kosilasi. Kas sa’s tõesti nii sant oled ja minu siia üksi jätad? Kas minule minijat ära ei kulu, ja kas võõrale parem minna on, kui meie Peedile? - Aga kulla kallis eideke! hüüdis Ann häbelikult oma kätt lahti kiskudes. Ega Peet mind ju ei taha! Küll ta omale jõuluks ise nooriku toob, ja siis sul ei tule mind enam meeldegi. - Sooh, või koguni jõuluks juba! Noh, ju näha saab, kelle ta toob, kostis pereema võitlusvalmilt, pühkis silmad kuivaks ja astus kolde ääre, kus kapsaleem pajast välja hakkas ajama. Kadriaegne lühike päev oli juba möödas, ja videvik käes. Seal kuuldus hele kuljustekõlin pikuti jõge, ja peagi sõitsivad läbi laiali lahti olevate väravate paar saani Ennosaare toa ette. Koerad haukusivad, hobused hirnusivad, ja talurahvas ruttas õue vaatama. Kummagist saanist astusivad paar kuubes kasukas meest, piitsad ja kirjud kindad vöö all, ja palusivad majarahvalt luba sisse tulla, sest neil nagu olevat toimetust Ennosaare talus. Olnud nimelt tedrejahil, ja nende püüetav lind lennanud, nagu nad selgesti näinud, läbi metsa ja üle jõe just siit väravast sisse, siia katuse alla. Majarahval ei tarvitsevat karta, et nad mõned petised ehk valelikud oleksivad, pass olevat neil kaasas, ja hea peremees ja pereema otsustagu ise, kas kiri õige... Nende sõnadega pakkus eeskõneleja vahtu loksutatud viinapudelit vana Ennosaare perenaise kätte, kes vihase näoga ukse vahel seisis, ja sugugi nõus ei olnud kosilasi sisse laskma, ega "passi" vastu võtma. Ei meie majas ei ole tetre, ega muud lindu, sõitke aga edasi mujale otsima, urises ta pahaselt, ühte lugu ust sissetikkujate eest hoides. Aga nüüd astus Peet abiks. Eks me laseme ikka otsijad sisse. Küll nad ise oma üles leiavad ja ära tunnevad. Soo, nüüd on tee lahti, hüüdis ta naerdes vanaemat ukse pealt ära tõmmates. vahe ajal oli toas põlev piirg tulejalga pandud, ja laud ja istmed tule lähedale lükatud. Kosilased võtsivad naerdes ja naljatades istet, kuna peigmees Juhan tahakambri puges oma "lindu" välja tooma. Peagi oli ta oma leidnud ja astus oma punastava neiuga laua ääre, ja nüüd oleks pidu joones olnud, kui vana perenaine mitte kui kiusakas laps nurgas ei oleks turtsunud. Meeste kutse peale välja tulla mõrsjapaari tervist jooma, kostis ta, et temal selleks kunagi asja ei olevat. Tema olevat vana ja halb, temaga võivat igamees teha, mis ta ise arvab, ilma sõnalausumata ta südame küljest tüki ära kiskuda, ja teda kõrvale lükata nagu - vana luuda. Temale ei olevat enne kedagi räägitud, nüüd ei olevat temal ka vaja kaasa kõneleda. Noh, ära nii väga hale kah ole, Ennosaare ema, hüüdis isamees heatujuliselt. Tule aga. tee meile käsi lahti. Tead ju, jahimeeste asi, tulevad, kus juhtub, võtavad, kust leiavad. Ega sinagi ilma ei jää. Seal teine pool jõge pajude varjus nägime mööda sõites ühe kanapojakese, mis just sinu pesasse passib. Selle tõime sulle oma tedre asemele. Peet, et täna just jahipäev, läheme jalamaid otsima. Aga Peet oli ammugi juba tasakesi ära läinud, ja astus nüüd, oma häbelikku ja kartlikku neiukesta käekõrval hoides, tuppa. Pühalikul sammul astus ta vanaema ette, kes uut sündmust märgates nüüd ise nurgast välja tuli, ja tõsiselt ja õiglaselt, nagu ta viis oli, esitas ta oma mõrsjat. - Nagu sa ju ise selgeste tead, armas vanaema, on mul ammugi kindel nõu olnud, Pajusaare tädi kasutütre Eeduga abieluse astuda. - Seniajani ei olnud ikka võimalik nõu teoks teha. Et meil täna aga rõõmsad kosjad majas on, ja sina omast kasutütrest peagi ilma jääd, siis on nüüd kõige parajam aeg, ka sinule minijat majasse tuua. Sa oled minule hea ema olnud, nüüd võta ka see, kes varsti mu armsaks naiseks saab, lahkeste vastu. Ma tean, et Eedu sul hea ja sõnavõtlik tütar peab olema ja sind, kui tarvis, armuga talitama. - Mina aga ta armu ja abi iialgi ei taha! purskas vanaeit, kes seniajani kui uimane Peedi pikka kõnet oli kuulatanud, vihast lämmatatud häälel vastu. - Ilmaski ei võta ma heaga sarnast kerjakotti oma minijaks. Kui sina nii torm oled, et sa inimese ja inimese vahel vahet ei oska teha, auusa talulapse ära lased viia ja sandirahva tüdruku asemele tood, mina pean omast vanast perenaise õigusest kinni ja ei lase majasse tuua, kes ei kõlba. Ja ust põrinal oma taga kinni visates, jooksis ta toast nuuksudes välja tahakambri. Kahvatanud näol vahtis Peet kinnilangenud ukse poole, kuna ta nähtavalt raskelt enesega võitles, kas praegu sündinud teotust kui suure meeletuse avaldust vagusi ära kannatada, või teotajale järele minna ja vastust nõuda. Eedi kibedat nuttu nähes aga jättis ta viimase mõtte katki, ja pani hellalt käed nutja neiu ümber. - Ära nuta, armsam, trööstis ta end vägise rahule sundides. vanaema ei teadnud, mis ta täna vihaga suust välja ajas. Homme peab ta teist juttu ajama. Ära karda, küll ma sind kaitseda jõuan. Sõnalausumata ja nagu kohmetanult seisavad kõik teised ümberringi, isegi vana jutukas Pikahansu onu ei osanud enam midagi ütelda. Kosilaste lõbus tuju oli otsas, ja et vana perenaine ka Anne palve peale enam välja ei tulnud, veel vähem külalistele süüa oleks hakanud andma, tegivad mehed pea minekut. Juhan sõitis oma kosilastega ja mõrsjaga Pajusaarele kosjapidu jätkama, ja Peet läks Eedut saates kaasa. Oi Peet, Peet, vangutas Pajusaare perenaine veidi hiljem pead, kui talle kõik see tormiline kosjalugu ära oli kõneldud, küll sul raudset kindlust vaja on, seinana oma nooriku ees seista. vana Liisu, va õel loom, küll järele ei anna! Eks mul selgesti alles meeles ei ole, kuis ta su kadunud võõraemaga talitas. Kuis ta teda kõigest tööst ja teost eemale tõrjus ja halvaks pidas, kuni teine oma lapsega minema pistis. Jah, küllap teil mõnigi torm alles ees on! Mürinal ust oma taga kinni visates oli vihane Ennosaare perenaine tahakambri jooksnud. Esimeseks mõtteks sähvas tal läbi pea homme päev mõisa minna Peedi meeletu naisevõtmise üle kaebama, ehk põrutas vana kuri mõisaherra ta ise tubliste läbi. Aga - see vast oli ometi kardetav. Parem ehk oli kirikherra juure minna ja mahakuulutus ja laulatus kinni panna! Kuid seegi troost ei kestnud kauaks, sest õpetaja juure, kes teda ammugi juba õelaks ja oma voliliseks inimeseks pidas, ta õiete minna ei julgenudki. Ja mujalt paraku, ei olnud ka abi loota! Peedil kui täisealisel peremehel polnud ju tema luba ega keeldu tarvis tähele panna. Ainumaks nõuuks jäi viimaks, ise Peedile hästi peale käia, ja kui see ka ei aidanud, ja;noorik ikka ära võeti, selle vastu hästi karm olla, ja "oma osa ajada" nii palju kui võimalik. Ja nüüd läks ta meel äkiste haledaks, ja pisarad hakkasivad voolama. Miks pidi ta kõige eluaja vastumeelsete inimeste vastu võitlema? Miks toodi temale ikka vastu tahtmist minijad majasse? Miks ei olnud tal omal last, kes ta armust aru oleks saanud ja tema tundmustest lugu pidanud? Nüüd aga ei küsinud Peet, keda ta alati kui oma last oli hellitanud, põrmugi selle järele, mis "tema süda sees ütles", vaid tõi inimese majasse, keda ta hinge sisse ei sallinud. Kaua aega mõlgutas ta kummuli sängis olles sarnaseid meelt ära heitvaid mõtteid. Kõrval toas vaikisivad kõnelejate hääled, saanid sõitsivad õuest, kuljuste kõlin kadus jõe peal, ja peagi valitses surmavaikus majas. Ja nüüd tõusivad aegamööda teistlaadi pildid ta vaimu silma ette. Ehk ta küll ise end vabandas, südametunnistus hakkas kaebama, valjemalt ja valjemalt. Kas ta ise ka ülekohtune ei olnud kadunud Maie ja maja noorema poja Aini vastu? Kas nad just tema piirita valjuse pärast majast ei pidanud lahkuma? Ja mis oli ta täna Peedile teinud! Oleks ta ometi teiste eeski ennast tagasi hoida suutnud. Nüüd hakkas Peet teda ka veel vihkama, ja muidu olivad nad ikka nii head üksteise vastu olnud. Eedule, selle va häbemata plikale, kes nii iseteadvalt võõra mehe käekõrval tema tuppa oli astunud, oli see saun just paras olnud, ta teadis ju ammu. et teda Ennosaarele ei tahetud, mis ta sellegi pärast sinna tikkus, aga Peedist oli tal kahju, seda pidi ta lepitada katsuma... Pühapäeval peale jõulu oli raksuv külm, aga ilus ja selge ilm. Puid ja põõsaid kattis paks härmatis, mis neile iseäralist talve ilu andis, ja talve tee, mis pikuti jõge linna viis, oli libe ja tasane nagu laud. Ennosaarel ja Pajusaarel olivad täna pulmad, ja majalised olivad aegsaste juba laulatussõidule valmistama hakanud. Ennosaare Peet oli oma hoolega söödetud kõrvi väikese kitsa saani ette rakendanud ja üle jõe Pajusaarele sõitnud, ja nüüd seisis ka Juhan juba Ennosaare ukse ees. vanaema aga ehitas noorikut ja jooksis toa ja aida vahet, kuna ta ise ühtelugu silmi pühkis. Soo, nüüd oled valmis ehitud, ütles ta viimaks veel Lauluraamatut mõrsjale kätte ulatades. Nüüd võid võõra mehega minna ja oma vana tädi üksi nagu vana nuia tuppa jätta. Et mul sarnane tükk ikka tõesti ära tehakse, ei oleks ma küll lootnud. Aga ega minul ju ka siin majas õnne ei ole! Pajusaarel ehitati teist moodu tundmustega noorikut Kasuema ja peigmees olivad noorele mõrsjale laulatusepäevaks kõik riided uued muretsenud, vähesti punaste nööridega ehitud kuue ning kuldkarraga palistatud, kirju kördi ja roosa siidikaelärätikü. Ja nüüd tuli ta aidast, uus nurgeline müts kirju siidise põhja ja kollaka tõhunahaga kaunistatud äärtega käes, selle oli ta alles eila linnast toonud. Ja pehmel käel ja armsal sõnal silis vana lahke naisterahvas üle piiga siidi pehme, lahtiselt üle õlade lainetava juukse ja surus mütsi pähe. Ja siis õnnistas ta teda niiskeil silmil ja armsail sõnul tähtsaks teekonnaks. Kõige selle tähtsa toimetuse ajal oli noor arg neiu ometi nagu salaja hirmu mõjul vabisenud. Aga kui Peet sisse astus, ja suur tõsine mees kasuema selja taga oma väikse noore mõrsja ruttu kord kõvaste oma rinna vastu surus, oli korraga kõik kartus kadunud, ja säravail silmil astus ta peiu käekõrval õues ootavasse saani. - Peet ae! hüüdis Juhan üle jõe. Kas valmis olete? Meie tahame teele minna. - Meie niisama! tuli Peedi kõlav vastus tagasi, ja mõlemate talude pulmalised sõitsivad väravast välja. All jõe peal ajasivad peigmehed üheteise kõrva, peiupoisid teiste saatjatega tulivad taga järele, siis sõideti linna poole edasi. Mõisa alla jõudes laskis Peet hobuse tasamine käia. Ta oli üht inimese kogu kalda äärel puude varjus näinud. Mees, kes sügavas lumes seistes seljaga puu najale toetas ja mõttes oma jalgade ette vahtis, oli Ain. Peet ei teadnud, mis sügisel mõisa preili nurjaläinud pulmas oli sündinud, aga ta aimas kurvastuse põhjust, ja peale selle ei olnud ta veel unustanud, et suureline noormees alles mõne päeva eest ainsale vennale selga oli pöörnud, kui see teda oma pulma oli käinud kutsumas. Ja nüüd vahtis ta sügavas lumes seistes külmanud jõge, nagu oleks ta õnn sinna sisse uppunud - lausa tee ääres, kus iga möödamineja teda näha ja naerda võis. Peedi süda läks täis sarnast lapsikut valu nähes. - Ain! hüüdis ta lähemale ajades. Kas sa mind ootad? Siis tule alla, sõidame just laulatusele. - Hõissa pulmad, pulmad! karjusivad peiupoisid. Nagu raskest unest ärgates pööris Ain näo hüüdjate poole. Pulmad! ütles ta põlastavalt Peedi vastu. Mis on mul sinu või kellegi teise pulmadega asja? Minu pärast sõida laulatusele või matusele, meeletu tembutus on üks kui teine; ja pikkamisi pööris ta ümber ja sammus norgus peaga kallast mööda üles mõisa poole. Paraku, sinust küll pulmalist ei saa, ütles Peet kurvalt vennale järele vaadates. Sõidame siis ilma vennata. Edasi, nõõ! Ja nagu nool lendas vali hobune libedat teed mööda edasi, teisi kaugele maha jättes. Peagi lõppes jõe tee, mürinal läks sõit kaldast üles, veel vähe aega maad mööda, siis peatasivad sõitjad linna vesivärava all, kus hulk odamehi või "viina vahtisid", kuidas rahvasuu neid nimetas, ootamas olivad ning äri kui pühapäevil suure kära ja vandumisega iga saani ja ree, iga jala inimesegi, kes linna läks, läbi sorkisivad ja otsisivad. Sarnast hoolt peeti viina pärast, mis sel ajal maal odavam oli kui linnas, ja mida sellepärast keegi erainimene linna ei tohtinud tuua. Pärnu linna Eesti kirik oli kaunis elatanud ja lihtne kiviehitus, ja aasta aastalt kasvava koguduse kohta ammugi liig kitsaks jäänud. Ka kiriku seestpidine ehitus avaldas vähe ilu, ja oreli asemel, mida sel ajal veel ei olnud, juhatasivad köster ja ta kaks abilist altari kõrvas toolis eeslaulmise läbi koguduse laulu. Et sel kombel laul üleliia puhas ei kõlanud, kuna iga kirikuline enam ehk vähem oma iseloomu järele kaasa eietas, ei ole arusaamata. Nagu tuttav, pole aga ainult ilus ja puhas laul, ehk küll tarviline vaimuülendav abinõu, peaasi jumalateenistuse juures, vaid enam veel hea ja haritud põllu sarnane süda, mis valmis on Jumala sõna seemet vastu võtma ja vilja kandma. Ja niisugused näitsivad noortepaaride südamed olevat, kelledesse vana auuväärt õpetaja pühalik laulatuskõne mõjumata ei jäänud; ning kui köstritoolist vana tuttav salm: "Siis ole, süda, rahul, Mis iial juhtub sinul, Ja ära muretse! Sest sinu Isa taevas Teab nõu küll kõiges vaevas, Suur nõu on temal tõeste" lõpuks lauldi, langesivad nad liigutatud südamil põlvili Jumalat tänama kõige helduse eest. Jälle asusivad pulmalised saanidesse ja sõitsivad, seekord viinavahtide poolt takistamata linnaväravast välja. Ilm oli keskpäeva ajal soojemaks läinud, hele päikese paiste täitis taevaalust, sätendas valge lume peal ja ülendas pulmaliste rõõmust tuju. Ühtelugu hõisates ja naljatades sõitsivad kannupoisid mõrsjapaaride ees ja taga, avatelesivad naerma, kes iseenesest tõsiseks oleks jäänud. Sauga vallas oli sel ajal pruugiks, mõrsjat laulatuse pühapäeval veel vanemate kodu tagasi viia, ja alles lähemal neljapäeva õhtul pulmapidu algada ja reedel "langudega noore naise järele minna". Ka Peet pidi täna veel oma mõrsja Pajusaarele tagasi viima, ehk ta teda kõige armsamine enam silmapilgukski oma oma kõrvast eemale ei oleks lasknud. Nii sai ka vana Ennosaare perenaine täna veel oma armsama Anne kätte ja kandis noorele paarile ette, mis tal iial paremat aidas ja kambris oli. Neljapäeva õhtul tulivad Pajusaare pulmalised Ennosaarele nooriku riiete jaoks nakkisid seina lööma, kuna Ennosaare omad sekssamaks otstarbeks Pajusaarele läksivad. Teisel päeval sõitsivad mõlemad pulma rahvas üksteisele vastastikku languks, ning õhtul, kui nooriku ehtimine ja äraviimine tuli, asus Ennosaare vanaema kui üle valla kuulus "rätte seadja noorele naisele "uju" ja linikut (pikk peenike valge riidetükk, mõlemist otsast pitsiga piiratud) pähe panema. Ehtimise lõpul kaeti kambris tool valge linaga, ja noorik istus peale. Siis astusivad kõik teised naised ringi ja laulsivad ühe vaimuliku laulu, majaema pidas lühikese palve, ning nüüd oli Peedil luba "oma" üles tõsta ja kodu viia. Ta tegi seda rõõmust hiilgaval näol ja hellail kätel ja pani rõõmu täheks terve peotäie hõberahasid nooriku asemele tooli peale. See viimane teguviis tikkus vanaema pulmatuju jällegi ära hävitama, sest tema hoidliku meele järele oli Peet va vaeselapse kohta, "kellel õigeid veimeidki kirstus polnud", liig palju raha ära raisanud. Salaja nurisedes tõttas ta kodu, noortpaari vastu võtma... Teisel päeval viidi Ann nendesamade kombetega Pajusaarele. Pärast nooriku viimist olevat vanaema öö otsa salaja kambris nutnud, ja hiljem palju vaiksemaks ja järeleandlikumaks muutunud.
10. Silm, sa võid vaata üle vee Ja süda, sa võid oota. Ja jääb mul kinni kodutee, Ma siiski tahan loota (Mohrfeldt.) Jälle oli kevade! veel ei haljendanud küll väljad ega õitsenud, lilled, veel kattis sõre lumi maad ja nõrk jääkord jõgesid, aga kevade oli ometi. Sulatavalt ja elustavalt saatis päike omad võidurikkad kiired taevast, pehmelt heljus õhk õues, ja ehk talv küll ööseti päeval saadud haavu parandas ja kohendas, jõud oli tal siiski raugemas. Ka Sauga mõisas oli jõgi veel jää all, ehk sellest talvesillast küll ainult koerad ja linnud veel kartmata üle võisivad käia. Korrapärast igal hommikul ja õhtul rändas Ennosaare Ain "mäelt mõisast" tulles jõe ääre, ja ikka oli ta asjata tagasi pöörnud, sest veel ei liikunud jää. Ühel ilusal hommikul aga, kui ta üles tõusis ja oma töö juure läks, kuulis ta kaht teomeest rääkivat, et Ennosaare all ju "rõus" näha olevat. Jutt oli õige! Rõus oli näha ja tuli pea maha. Suure praksumisega murdis jää, tükid tungisivad ühe teise alla ja peale, kuni enam ei mahtunud, siis hakkas jää pankade hulk nagu suur valge müür jõge mööda alla vajuma. Tumedalt kohades kandsivad kevadised võimsad lained teda edasi, kärisedes lõhkesivad nõrgemad ja vähemad tükid, kuna kangemad vastu pidasivad ja merd näha saivad. Mõttes vaatas Ain kaldal seistes seda igakevadest looduse mängu pealt, ja kibedalt naeratades võrdles ta jääminekut oma saatusega. Kuis oli ta mineval kevadel siinsamas paigas õnnes heljunud, uhke ja rõõmus olnud ja oma tulevikku kõikumata kindlaks arvanud. Ja kui pea oli ta õnn otsas olnud, nagu jää siinsamas, mida ometi vali talv küll kangeks; ja kõvaks oli teinud. Ja ta uhkus, kuis oli see pidanud põhjatu alanduse all painuma! Kevadel oli ta tõotanud, mitte jalgagi enam sündimise paiga ligi viia, kus suguvennad temale auu ei tahtnud anda, ja nüüd pidi ta käsu järel siin viibima ja tööd tegema, ilma et ta koidutäht veel siin oleks olnud, ehk temast midagi teada tahtnud. Õnnetus pöörab paraku sinna ikka mitmekordselt tagasi, kuhu tal kord tee on lahti tehtud. Mitte üksi armukesest, vaid ka heldest kasuisast ja mureta tulevikust oli meie Ain sellel talvel ilma jäänud. Mõni nädal peal Hilde ärareisi, kes eemal isamajast kurvade sündmuste üle võimust kergemalt lootis saada, oli onu Adalbert ühel õhtul harjunud kombel üles tähttorni läinud, mis ta iseenese jaoks oma maja katusekambrist oli ehitada lasknud ja milles ta pikksilmad ja muud tähtede uurimise abinõuud seisivad. Seal ülevel taeva lähedal armastas ta tundide kaupa viibida, ning ei tohtinud teda sarnastel kordadel palju eksitama minna. Kui aga teisel päeval hiline sügise hommik aknasse vaatis ja onut ikka veel näha polnud, läks Ain vaatama. Ta ei karjunud, ega kaebanud, ega ringutanud meele ära heitmises käsi, aga nagu tarretanud sügavas valus langes ta heategija jalgade, ette, kes vagusi lahkel näol toolis toetas ja nähtavalt ilma surma kibedust maitsmata ära läinud oli oma palju armastatud tähtemaale... Nii leidis neid vana Tiiu, kellel all oodates aeg igavaks ja kohvi külmaks oli läinud. Onu Adalbert oli pealt näha osavõtmata, karm, otsani täis veidrusi ja näis nagu tuttavatele enamiste seda tegevat, millest ta teadis, et see teisi inimesi ehmatas ehk pahandas. Ja ometi oli tal hell ja kaastundline süda rinnus tuksunud, ja heategev käsi, mis ühtegi viletsat avitamata ei jätnud. Seda näitas sügav lein, mida sugulased ja tutvad avaldasivad, seda tunnistavad ka rohked pisarad, mis Pärnu linna vaesed ja viletsad ta haua veerel nutsivad. Proua Helene tahtis nutjatele õndsa venna suurest varandusest veel üht viimast andi jagada, aga ta ahne abikaas leidis omaks suuremaks rõõmuks, et naisevend ühtegi testamenti ega viimast tahtmist järele polnud jätnud, mis pärijaid sarnasele teole oleks kohustanud, ning keelis ära. Ka Aini kohta polnud midagi kirja pandud, ning see sünnitas herra von Habermannile iseäranis head tuju. Ta ei olnud "seda talupoissi" iialgi õieti sallinud ja leidis nüüd koguni kohase olevat, et ta, kes kaua küll armuleiba söönud, ise oma eest pidi muretsema. Ta laskis naisevenna vara kõik pitsari alla panna, raamatud ja tähetorni sisseseade ära müüa, ning ütles siis Ainile, et ta minna võivat. Proua Helenel oli ärdam meel. Ta teadis, et poiss päris ilma rahata, ja oli, ehk küll süda valjuste peksis, venna kirjutuselauast sada rubla raha salaja, ilma abikaasa teadmata, võtnud ning Ainile pakkunud. Aga uhke noormees, keda mõisaherra karmus ja kahjurõõm südame põhjani haavanud, ei võtnud raha milgil kombel vastu. Hea südameline naisterahvas ei jäänud ometi rahule. Ta maksis raha ühe kadunud vennale tuttava õpetlase kätte ja palus teda nooremehe eest muretseda. Enne aga, kui see midagi teha sai, päris herra Habermann Aini oma teenistusesse. Ta kirjutaja koht oli äkiste tühjaks jäänud, mille peale tal meele tulnud, et naisevenna kasvandik kui Habermann'i all oleva valla liige teenistusesse pidi tulema. Ehk küll rasske südamega, pidi Ain käsku täitma. Mõisa alumises korras anti tal tühi kirjutaja kamber elada, ülemise korra peale herraste tubadesse polnud tal kasuisa surmast saadik enam asja. Aga ehk see sissesead teda küll alandas, pehmeks ei saanud nooremehe meel ometi; iseäranis vend Peet, kes kohe esimese leina sõnume järel ta juure oli tõttanud ja juba mitmel korral teda oma majasse kutsunud, pidi imeks pannes nägema, et Ain mitte ainult mingit pakkumist vastu ei võtnud, vaid ka muidu ikka kangekaelsemaks ta vastu läks. Otsata igavalt näisivad päevad nüüd mööda minevat. Ainil ei olnud kauem vaja kirjutaja ametit pidada, kui kevadeni. Siis pidi herra von Habermannile uus kirjutaja tulema. Igatsedes ootas ta seda aega kätte jõudma, ilma, et ta oleks teadnud, mis siis ette võtta. Õndsa kasuisa sõber herra M., kellega ka proua Helene oli rääkinud, andis nõuu, ikka veel Tartusse minna ja seal tundisid andes ja võttes, nagu ta mitmegi tubli mehe noorest põlvest jutustada teadis, edasi õppida. Pealegi võis ta omalt poolt abi lubada. Kuid Ainil oli liig vähe julgust, sarnasel viisil edasi saada. vaheajal hakkas talve valjum valitsus lõppema ja kõrged lumehanged, mis külatänavaid täitsivad ja maanteesid piirasivad, kadusivad pehmema kevade õhu käes. Seal laskis herra M. Aini ühel päeval jälle linna oma juure kutsuda. Seekord oli tal koht soovitada, kaugel Moskva linnas ja Aini rõõmuks ühe täheteadlase juures, kes kirjatoimetajat tarvitas. Suure tänuga võttis noormees pakkumise vastu. Kaugele seniajaste õnnetuste paigast ära minna, oli ju ta palavam soov olnud! Aga siis laskis ta pea kurvalt norgu; kust raha võtta kaugemaks teekonnaks? Nagu teame, oli proua Helene selle eest muretsenud, ning herra M. võis abi lubada, ilma et ta proua käsu järele ütelda tohtis, kust küljest abi tuli. Jälle läksivad nädalad mööda, ning viimaks ometi saivad jõed lahti ja teed jälle käidavaks. Jüri päeval tuli uus kirjutaja mõisa ja Ainile anti luba minna, kuhu ta soovis. Rõõmsalt pakkis ta omad asjad; siis läks ta üles Jumalaga jätma. Proua eestoas akna all seisis junkru Olga. väikese neiu silmad olivad punased nutust. Imeks pannes jäi Ain ta ette seisma. Ta ei võinud arvata, miks Olga nutnud, nagu ta ülepea tönts oli piigakese sisemist elu tähele panema ja üleüldse tähele panna ei tahtnudki. "Kas sa mõne kalli riista katki tegid, ehk muud paha?" küsis ta viimaks kahtlaselt. Mine ikka, kostis piiga, kuna väike naeratus nagu päikese kiir üle ta kurvanäo libises. - Ega mina nii osavõtmata ju pole. Aga sina, Anton? Proua ütles, et sa kaugele venemaale ära minevat, niikaugele, et kes kord seal on, enam tagasi ei saagi. Miks sa teed seda? Oleksid sa ometi meie kirjutajaks jäänud! Hilde tuleb suvel jälle tagasi, kui ilus...oleks...kui me jälle kaasikus koos loeksime, nagu mineval aastal: Nüüd, kus niipalju kurvastust olnud, ei peaks sina ka ära minema... tal saab hirmus kahju olema... Minusuguse talupoisi pärast? küsis Ain mõrudalt. Minu järele ei kaeba keegi. Mina omalt poolt tänan Jumalat, et ma ometi siit ära võin minna ja - Hilde teeb sedasama. Anton, ära... nii... nii ülekohtuselt... teistest inimestest mõtle, palus Olga vägise pisaraid tagasi hoides. - Tuleta meele, kui lahke Hilde ikka su vastu oli, kui õnnelikult me mineval suvel... kõik kolm olime, kui kahju... et see nüüd kõik möödas... küsis ta võõralt ja teravalt. - Mis see tähendab? Mis on meil teine teise õnnega tegemist olnud? Kohkudes vaatas piigakene nooremehe otsa. - Miks sa nii imeline oled, Anton? küsis ta ilmasüütalt. Ega ma sulle ju haiget teha ei tahtnud. Ei, ära mine veel, keelis ta, kui Ain rahutumalt ukse poole läks, - proua tuleb ju varsti. Ja Hilde poolt pean sulle palju tervisid ütlema; ta kirjutas mulle, vaata, ja uhkelt tõmbas ta ühe väikese roosa karva paberi põuest. - Aga vähe arusaamata on ta kiri; ta ütleb, sa ei pidavat ta peale nii väga pahane olema, ta ei ole sel korral teisite võinud teha, sa võivat isegi arvata, mis vahe tema ja sinu vahel... - Küllalt, keelis Ain, kes siia ajani põnevalt pealt oli kuulanud, korraga äkitselt ja pööris üleni punaseks läinud näo kõrvale. Ütle... preili Hildele, et tal minu pärast mingit kahetsust vaja pole... ma... ei oota ta vabandusi. Kas sa mind nüüd enam uksest väljagi ei lase, ähvardas ta ehmatanud Olgat, kes tahtmata ukse poole ette oli astunud. Argselt pani laps käed risti. - Ma ei tea, miks sa täna nii hirmus äkiline oled, sosistas ta värisevail huulil. - Siin see kaelarätt, mida ma ise palistasin ja nime sisse õmblesin... ma tahtsin teda sulle mälestuseks kinkida... ära pane pahaks... Sõnalausumata vahtis Ain kingituse peale. Mis sa minule andi annad, kes iial - hea su vastu polnud, ütles ta viimaks vagusamine. - Sul pole ju ka kedagi muud, kes sulle kingib, kostis Olga ärdameeliselt. - Ma palun, võta rätik vastu! viivitades sirutas Ain käe ande järele välja. - Tänan, lisas ta lühidalt, mis peaaegu nagu urisemine kuulus, juure, siis astus proua Helene tuppa. - Noh, teie olete juba reisivalmis, ütles see lahkelt. Ma soovin teile südamest õnne! Ja kui te jälle kord kodumaale tagasi peaksite tulema, siis pidage meeles, et meie teid igal ajal heal meelel vastu võtame. Eks ole, Olga, ütles ta naljatades piiga poole. - Et ma rumal oleksin teie mõtteid mitte märkama, pahandas Ain iseeneses. Paraku oli tal see halb viis igast lihtlabasest ütelusest ikka enam välja kuulda, kui ütelda tahetigi. Rutuga kummardas ta proua käe peale, siis tormas ta uksest välja, ilma et kordagi veel Olga peale oleks vaadanud.
11. võõralt maalt ja võõralt linnalta Seep see ongi läikiv leidus, Seep see haavand hinge parandus, Isamaa mu ülem varandus. (Koidula.) Pikk ja vaevaline oli teekond, kuni reisisiht lähenes ja kuulsate Kremli tornide kuldläige meie reisija silma paistis. välgukiirusel sõitsivad väikesed viledad vene hobused kerge tarantassi nimelise vene vankri ees läbi täielises kevade ilus särava ja õitseva maakonna ja ütlemata ilusalt ja toredalt hiilgas ja virvendas hele päikesepaiste vana püha linna mitmekarvalise lugemata tornide hulga peal. vilistades keerutas noor vene voorimees piitsa, ilma et ta oma hobuseid oleks löönud, lugemata meelitussõnad patras ta neile ette nagu meelemõistjatele inimestele, sest tee tõusis aeg ajalt kõrgemale ja oli raskem sõita. Pool uimaselt vaatles Ain määratumat majadekogu, mis haljendavate puude ja kevadisel võimul kohava Moskva jõeveertel lahkelt vastu paistsivad. Kuis pidi ta elu siin võõranäolises ja-keelises majademeres ja inimeste hulgas kujunema? Kas ta siia ära ei kadunud nagu piisk vahutavasse merde, nägemata, kuulmata, kellegi osavõtmiseta? Kodus oli ta küll ka üks tähtsuseta inimesesoo-liige, kelle üle varem ehk hiljem elulained kokku võisivad lüüa, ilma et keegi teda puudu oleks leidnud. Aga siiski oli tal veel isakodu ja truu armastaja vend olnud... vait, kas need hellikad mõtted, mis ometi kellegile mehele ei sündinud, juba jälle tulivad! Ta pühkis käega üle otsaesise ja ajas keha sirgeks. Kodus ei olnud teda keegi tarvitanud, seda südimalt tahtis ta elu silma vaadata. Juba olivad nad suure linna ägeda liikumise ja tungimise keskele jõudnud, ja tuhathääleline ja-keeleline kisa ja kära kajas kõrvu. "Kuhu mu hobusekesed herrakese sõidatavad?" küsis venelane omas mahedas emakeeles ja pööris puki peal ümber. "Kuhu on emake sul täna ööseks aseme valmistanud?" Ain nimetas professori nime. Aha, tegi lahke venelane, see on seal, kus targad isakesed läbi pikkade kiikrite taeva tähti vahivad. Kena koht, küll ma tean. Ja jälle voolas jutuka mehe suust hobustele meelitussõnu ojana. Tuhatnelja kihutasivad nad kaunis kitsaist ja kehvaste prügitud uulitsaist läbi, kiirel sõidul paksu tolmupilve sünnitades, mis tihedalt majade ees olevatesse lilleaedadesse langes ja omasid taimi nagu musta nõega kattis. Siis läks tee jälle ülespidi mäe otsa, ja voorimees pidas hobused kinni. Reisija oli sihil. Kaunis nõutumalt ronis Ain tarantassist. Mis nüüd? Pikk kahekordne lambi katusega puumaja, kelle ees nad seisivad, näis nagu inimestest tühi olevat. Uksed olivad kinni, akendel kõikidel igavad valged katted ees, ei kõpu ega kobinat kusagil. Kuid agar venelane leidis nõuu. Ta tõmbas laia kaftani põuest balalaika (väikese kahekeelelise mänguriista) välja ja hakkas lugusid lööma, pikalt ja haledalt, nagu nutaks ta oma ema taga. See mõjus. Möödaminejad jäivad kuulates seisma, hobusekesed tarantassi ees ajasivad kõrvad kikki ja trampisivad heameele pärast jalgega, ning mis peaasi, maja uks läks lahti ja pika habemega ja punase särgiga vene teener astus lävele. Aini nõudmise peale, kas professori herra kodus ja kas rääkida võib, kumardas ta viisakalt, võttis voorimehelt reisikraami vastu ja juhatas võõra kitsast, kaunis püsti puu treppi mööda üles professori eluruumidesse. Kõigest ta olekust oli näha, et tal võõras teadmata talitada ei olnud juhtunud, ja see nähtus tegi Aini südame jälle rahulisemalt peksma. Pea pärast seda seisis ta professori, vana halli habemega peenikese näoga venelase ees, kes talle lahkelt tere tulemast hüüdis ja mõlemad käed vastu sirutas. Osavõtlisel toonil küsis ta noormehe reisi järele, seletas ära, mis tulevikus ta kohused, oli üleüldse nii lõbus ja südamelik, et Ain, kui punase särgiga teener talle vähe aja pärast elukambri kätte näitas, pea rõõmsal tujul uude korterisse astus. Uuel lootusel hakkas ta oma välimist inimest reisi tolmust puhastama, pesi näo ja kammis pea. Ja uuel elujõul hakkas ka ta sisemine inimene vanas tsaaride linnas viibides õnne ootama... Teisel päeval ju võttis Ain uue teenistuse käsile. Esiotsa polnud tööpiir suur, tal oli ainult kirjutada, mis teadusemehed valju uurimise varal otsustasivad ja välja rehkendasivad. Tal jäi rohkeste aega üle võõra linna elu tundma õppida, ja mitmekesine ja -karvaline elu ja liikumine, mis vahet pidamata igal päeva ajal vene keisrite krooni-ja pesalinna pea uulitsatel kihas, ahvatles teda sagedaste vaiksest õpetlase majast välja. Pea leidis ta ka sõpru ja tuttavaid, kelle keskel tal õnnetuseks ei juhtunud halba seltskonda sattuda, nõnda läksivad paar aastat nooreea kerges ja mureta meeles lõbusalt ja rõõmsalt mööda. Koju ta sõnakest ei kirjutanud, ei tulnud tal esiotsa meelde kurta, et ta ise ka mingit teadust ei saanud. venna Peedi truu armastuse külv näis täieste kaljupinna peale langenud olevat. Aga pea! Eks neid käseta merele saata, kes palvetada ei oska, ja eks niisama või armastus ja igatsus põlgtud isamaa järel ärgata, kui ta hellad tuuled meile enam ei lehvita, ta emapind meid enam ei kanna, truud omaksed enam meie ümber ei seisa. Nagu teame, oli Ennosaare Ainil noorest põlvest ainult see aeg armsas mälestuses, mis ta Saksa kasuisa katuse all ära elanud. Isamaa ja sugurahva vastu oli ta süda ilma kõige tundmuseta, jah koguni täielise ärasalgamise vääriliseks pidas ta neid. Ja ometi ei suutnud ta neid täieste ära unustada, ehk ta küll kõigest jõust endiste aegade mälestuste vastu võitles. Mis tähendasivad need varjukujud elu tõsiduse ess, millele vaja oli selginud silmil vastu astuda! Ja et kergem unustada, mis ta südant vahel nii imeliste valusate tundmustega täita püüdis, asus ta kõige vaimu ja tahtmise jõuga teaduse valda tööle. Hoolega tarvitas ta oma rohket priiaega õppimiseks. vana lahke professor, kelle teenistuses ta seisis, avitas omalt poolt, andis aega ja ka rahalist abi ülikooli ettelugemisest osa võtta; ning kui ta mõne aasta pärast õppimise lõpetas ja selleväärilise tunnistuse sai, võttis vana täheteadlane tema koguni omaks kaastööliseks. Nüüd oli käes, mis tal püüdmise väärt oli paistnud, auusama teaduse najal saadud amet, teiste teadlaste lugupidamine ja vabadus end selle rahva liikmeks tunnistada, kelleks ta ise tahtis. Aga et küll öö agar on metsaladvult ja pilvepiirilt päikese läiget pühkima, teine kolmas päev toob ikka jälle uusi kiiri, uut valgust. Ehk küll Ennosaare Ain end ammu juba esite sakslaseks, pärast venelaseks, pidas, see tund ei jäänud tulemata, kus ta korraga, ilma et seks välimist põhjust oleks olnud, selgeste teadis ja tundis, et ta ilma teadmata ja tahtmata ainult Eestimaad ja rahvast kalliks oli pidanud ja nende mälestust põue põhjas kandnud. Nüüd sai ta ka aru, mis Peeti oli ajanud nii vaimustaval keelel ta võõravaimulist meelt pöörama, ja tal hakkas häbi mõteldes, mis puhas ja omakasu nõudmata isamaa-armastus keset ränka, vaimurusuvat orjust lihtsa, koolimata mehe südames oli võinud tärgata, kuna tema hea põlve otsas ja haridusest osavõttes sellest midagi ei teadnud. Ja häbi hakkas tal viimaks oma südame külmusest, et ta hoolimatusest iialgi vennale mingit teadust polnud annud, ja kirjutas pika kirja. vastus ei jäänud kaua tulemata, aga ta ei kandnud Peedi suuri, veidi harjumata ja nurgelisi tähti venna kohkunud silma ette, vaid - koduse õpetaja omasid. Enam kui kümme aastat olivad ju mööda veerenud, saadik ta kodupinnalt lakkunud ; kaua oli Peet ainsa venna käest sõnumeid oodanud ja kui nad viimaks ometi tulivad, magas vend juba nädalate kaupa vaiksel jõekaldal kalmu all viimast und. Pisarad, valusamad kui ta enne iialgi nutnud, tungisivad Aini silmist, ja nüüd vast teadis ta kõik, mis ta enne armsaks pidanud ja kaotanud, ei kaalunud truu vennasüdant üles, mida ta senini nii ülekohtuselt ära põlganud ja millest ta nüüd, mil ta silmad ometi lahti läinud, igaveste ilma oli... Peedil oli siin maa peal vähe aega olnud õnne maitsta, ja varakult oli ta ohvriks langenud. Kevadel teesillutamise ajal oli ta sillakubjas olnud ja pärast "kihelkonna saksaga" ühes teed läbi sõitma ja "kätte andma" pidanud. Õnnetuseks ei meeldinud aga tee "kihelkonna saksale," ja ehk küll kubjas tee headuse kohta palju parata ei võinud, sest et tema käskudel tuttaval kombel palju vähem mõju oli, kui mõni herrastest keppi oleks näidanud, siiski pidi tema nahk vastama. Peedi muidu tugeva loomulise kehale näis see ometi liig olnud olevat. Ta läks kodu ja jäi raskeste haigeks. Mõne nädala pärast küll tõusis ta jälle sängist ja püüdis vana hoolega talutööd ja oma peremehe kohuseid täita. Aga ehk küll Eedu trööstida ja vanaema toibutada ja õhutada püüdsivad, endine elujulgus ja tervis jäivad tagasi toomata kadunuks. Sügisel, kui kolletanud lehed puist langesivad, katsivad nad ka Ennosaare peremehe värsket hauda ja tuletasivad Peedi valusaste leinavale abikaasale meelde, et siin ilmas midagi kaduvamat ei ole, kui õnn, ja midagi nii kindlalt tulemata ei jää, kui surm. Kibedalt taeva Isa vastu nurisedes oli vanaema noore minija kõrvas, kellega ta õige hästi läbi saanud, haual seisnud. "Mis ilmasambaks siis mina siia pean jääma, et kõik teised minust ette lähevad. niisugused pealegi, keda siia hädaste veel tarvis," oli ta nukralt kaebanud. "Kas parem mind ei oleks võidud hauda viia."... Kaebtus oli asjata olnud. Üürikeste päevade järel oli ta ka ise magama läinud, ja noore Eedu oma ainsa poja Ainiga üksi jätnud. Peet oli hoolas peremees olnud ja koha jõukas olekus pidanud; peatoidusest siis leinaval lesel esiotsa puudust polnud. Peavarjust aga pidi ta õpetaja kirja järele kevadeks ilma jääma, sest et herra von Habermann nüüd ometi, nagu ta ammu ju tahtnud, luba oli saanud mõlemaid Saare talusid, mis poolteed ta piiri sees ja tal alati nagu pinnaks silmas olnud, ära kaotada ja mõisamaaks teha. Aastakümned läksivad mööda. Ikka veel viibis Ennosaare Ain tsaaride linnas ja oli seal aastate jooksul koguni tuttvaks ja koduseks saanud. vaikses õpetlase elus, raamatute ja ikka raamatute keskel olivad aastad mööda lennanud ja end selgeste nähtava kirjaga meie Aini näosse ja kõige olemise peale märkinud. Nägu oli kitsas ja kortsus ja kandis alalise toasistuja jume, ja ka keha näis noorepõlve kärma liikumise ja südiduse poolteed unustanud olevat, ja kaalus tähelpanematadel silmapilkudel märksalt ettepoole. Ning meele poolest oli Ennosaare Ain kõige paremal teel oma noorepõlve heategija jälgedesse astuma. Nagu vana veider onu Adalbert, armastas ta ülekõige taeva tähti, pidas noorepõlve armastust, ehk see talle küll ainult kurvastust ja alandust oli toonud, salaja kõige pühamas mäletuses, oli aga muidu valmis inimesesoo nõdremast poolest ikka halba mõtlema ja uskuma jne. Kord õige lopsakalt tõusnud isamaalised tunded olivad ka ammugi jälle soiku jäänud. võõra keele ja meele keskel ei olnud tal nende jaoks mingit äratust ega toetust, kelle heaks ta neid siis pidi kasvatama, ehk kelle ees nendega uhkust ajama, oli ta ise enese vabanduseks mõtelnud. Et kodumaal vabamad tuuled puhusivad, sugurahval juba ajalehed uut elu äratamas olivad, ja Emajõe kaldal meie unustatarnata ööpik südant soojendavaid lugusid laulmas, sellest ta midagi ei teadnud. Ühtegi sõpra polnud tal kodumaale jäänud, kes sõnumeid oleks võinud anda, ja peale oma teadusliste raamatute ei tulnud tal meelegi muid kirju lugeda. Kord oli tal nõuu olnud Peedi poega Moskvasse oma juure tulla lasta, teda koolitada ja kasvatada nii kui ta arvas kadunud venna mõtetest aru saanud olevat, aga sellest ei olnud midagi välja tulnud, sest ema Eedu ei andnud millegi hinna eest oma ainust last käest ära. Siis oli ta venna lesele raha saatma hakanud ja poissi Pärnu linnas koolitada käsknud. See näis sündinud olevat, aga onu suuremaks imestuseks ei paistnud noorel Ainil sugugi lusti olevat õpetatud meheks saada. Ja mõne aja eest oli ta vennapoja käest tänu ja teatekirja saanud, et ta küllalt koolis käinud olla ja ühe Pärnu linna meistri juures tisleri ametit õppima hakanud. Ema olevat ka seal ligidal korteris ja ta tahta virk olla õppima, et pea selliks saaks, ja onule midagi meeleheaks oskaks teha, kui see kord jälle kodumaale tuleb... Lapsiku kirja üle naeratades oli onu seljakile kiigetoolile toetanud ja peene sigari põlema sütitanud. Tagasi tulema kodumaale, mis tarvis? Siin oli ta tööd ja lõbu mõlemaid leidnud, ja omad paremad eluaastad ära elanud, siin peeti temast lugu, mis pidi teda siit ära ahvatlema? Aga kuna ta mõttes sigari suitsupilvi vaatles, ei pannud ta tähele, et aegamööda imekenad pildid ta vaimu silma ette tekkisivad, ammu maa pealt kadunud kodutalust, lehkavast mõisa kaasikust, lihtsast, armsast Pärnu linnast jne, ja koguni palju ilusamaid ja elavamaid kui nimetatud kohad tõeste olnud... Iseenese üle pahane, viskas ta ülejäänud sigari tükikese tuhakaussi ja tõusis püsti. Sarnaste ajuta mõtete peale oli, taevas tänatud, abi leida. Ta võttis kübara ja kepi, ja rändas oma palju armastatud tähetorni. Tundide kaupa võis ta seal talitada ja kõik muud ära unustada, ja tuli õhtu, siis istus ta õnnelisematel tundidel pikksilma ees ja ootas oma taevaliste paleuste ilmumist. Kuid täna õhtu tahtis lugu ka siin viltu minna. Tulevase tislermeistri praegu alles kaunis nurgelisel kirjal oli aimamata imelik mõju olnud, mis keisrilinna kohal paistvate taevaliste läiget vähendada püüdis. Ilmaväsimata seadis ja kruuvis isand Enmann pikksilma torusid, ilma et ta oma tööga kord rahul oleks võinud olla. Pahaselt taskurätiga üle otsaesise pühkides ümises ta viimati: "Ma usun, onu Adalbertil olivad paremad pikksilmad ja - ilusamad tähed, vähemalt ei näinud ma nendega iial nii palju ilmaaegset vaeva, kui täna siin! Seega oli lüüs lõhutud ja hommikustel mõtetel vaba tagasitulek. Aga kas need silmad, mille ilu ja armsuse mälestus korraga vananeva mehe rinnus nii nõidusliselt aset võttis, tõeste külmade ja südametaks nimetatud tähtede omad olnud ja onu Adalberti väikse ning vähe täielise pikksilma läbi temale vastu paistnud? Ja kui neil korda läks ja nad Moskva ülikooli arvustik-teaduse kõige hoolsama töölise ära jõudsivad ahvatleda ja kodumaale kutsuda, kes seisis selle eest, et nad teda jällegi niisama maani ei alandanud, kui kord ammu unustud noores eas? Ei, ei, ei, sosistas mees pea kirglikult ja õõrus nagu meeletuletades otsaesist, kuna ta kärmeste püsti tõusis ja minekut tegi. Ei iial enam, mis kord möödas, ei tule iial enam tagasi, seda teadma peaksin ju ometi vana küll olema!... Mõne nädala pärast aga tegi herra Enmann oma siiamaalsele hoolsa töö vastalisele, mõttes suikuvale olekule korraga südilt otsa peale ning astus kõige parema teadmise ja tahtmise kiuste ülemate ette luba paluma reisile minna. - Reisima, Enmann? küsis professor imestades ja lükkas prilli nina pealt kõrgemale. - Kuhu tahate minna? Niikaua kui mina teid tunnen ja kuulnud olen, ei ole teil iial lusti olnud kaugemale üle Moskva piiride rännata, kui meie linnalaste suvekorterid ja lõbupaigad ulatavad. Ja seda on nüüd kolmkümmend aastat. Kohmetult vaatas Ain professori otsa. Kolmkümmend aastat ühtelugu ühes ainsamas kohas elamas! See oleks liig. - Ei, õiendas ta meele tuletades, ükskord kas kaheksa või kümne aasta eest käisin meie teaduskonna käsul ja läkitusel Kiievis, ja teine kord, seda on veel kauem aega tagasi, pidin selsamal otstarbel Peterburi reisima... - Ja nüüd tahate kätte nõuda, mis se korral võlga jäi, naeris professor. Noh, ega reisimine keeldud pole. Pealegi on teil sügiseni priiaeg! - Aga ma ei tea, kas - ma enam tagasi saan pöörda, kostis Ain näol, nagu oleks tal mõnda tähtsat saladust varjata. - Ohoo! Professor võttis prilli täieste ära. Koguni ära tahate jääda! Siis on teid kuhugile mujale kutsutud? - Ei kunagi - perekonna - talitused, kaitses Ain vastu, kuna tal järsk puna tõusis. Tema perekonnast polnud ju enne keegi sõna kuulnud. - Teie olete vähe veider, Enmann. Sellepärast pole teil ju tarvis lahti ütelda! Reisige kuni sügiseni ja siis tulge jälle tagasi! Ja kui see teil koguni võimatuks jääb.... noh, siis on teine asi. Kas olete mu nõuuga rahul? Ain oli hea meelega rahul. Süda läks tal koguni kergemaks professori juurest minnes, kui tulles olnud, sest - oh kui elu olu siin maa peal nii heitlik poleks! Peaaegu oli tal juba hirm äkiste taga igatsema hakatud kodu eest. Sellegipärast istus ta mõni päev hiljem raudtee vagunis, mis teda tuulekiirusel kodu poole viis. Lagedad põllud, sood ja mõni harv okaspuu tukake mõlemil pool teed ei huvitanud taevatähtedega ümber käima harjunud meest; ja ehk sõit küll pikk oli ja ta mitmelgi korral vagunist pidi astuma, viibis ta oma mitmesuguste mõtete keskel ometi nagu uimastuses, millest teda alles Riia vaksalis masina terav hõiskamine täieste ergutas. Muidugi ei ole tal kaua aega Riiga jääda, vaid lähema laevaga juba kiikus ta merel, tuksuval südamel kodumaad oodates, ja sinna jõudes, nagu me juba teame.
12. Ütle, kus sa siis nii kaua käinud Oma kuldse kodu pinnalta? Mis su süda otsima sealt läinud. Nõnda isamaised hellad tuuled, Päike, linnud, helde emapind - Nõnda teretajad armuhuuled võtvad imeteles vastu mind. (Koidula.) Jõudsal sammul lähenes sügis. Päevad läksivad lühemaks, ööd vilumaks, puude lehed värisesivad kolletanult ladvust ja sagedad vihmasajud tegivad teed poriseks. Ikka vähem laevu tuli sadamasse, ainult aurulaevad, kes korrapärast käivad kuni meri veel iial lahti, torrnasivad seatud päivil rutupärast sisse ja välja, tõivad kodu, kes linnalistest ilusal suve ajal võõraid maid vaatamas käinud, ja viisivad vähesid võõraid ära, kes Pärnu linna merekaldail suplemas olnud. Ärareisijate seas ei olnud Ennosaare Ain mitte, ehk tal küll aeg oleks olnud minna. Ehk ta küll isegi õieti ei teadnud, mispärast, oli ta koguni kuni teise sügiseni luba palunud Pärnu linna jääda, ja peale kaunis ägeda kirjavahetuse luba ka saanud. Sellest võis arvata, et tal elu siin väga meeldis, ehk et ta endised tuttavad jälle oli leidnud. Aga sellest polnud palju juttu. Iseäranis halb oli esimene hommik Pärnu linnas olnud. Unes oli ta lõbusaid endiseid aegu ja armsaid nägusid näinud, ja üles ärgates vaatasivad ainult võõrad hotelli seinad ta peale. Pool nukralt kargas ta voodist, pani end riidesse ja nõudis kohvi. - Kas herral hea uni oli, algas kohvitooja teener osavõtliselt. Paraku on tuba uulitsa ääres ja vankrite mürin kajab selgeste sisse. Kas herral lust on meie linna elama asuda, või jääb ainult mõneks päevaks?... Imestusega vaatis herra Enmann pärija otsa. - Ma usun, see ei ole sugugi teie asi küsida, kostis ta pahatujuliselt ja istus kohvilauda. Mu riided seal ootavad puhastamist, see on teie amet. Ja ühtelugu tusaselt, ta ei teadnud isegi, kas kättesaamata ilusate unekujutuste või uudishimulise hotelli teenri pärast, astus ta poole tunni pärast uulitsale. Tal oli nõu olnud ei millegi asja üle imeteleda, teadis ta ju, ühel seisupaigal viibimine on surm, kuna see, mis elab ja edasi püüab, aastate jooksul kuju muudab, ja - vaevalt oli ta üle võõrastemaja läve astunud, kui kesk suuremat imestamist seisis. vallist, mis kui rohilene vöö linna oli piiranud ja elan ikka kõigi väljaspidiste kahjude ja hädade eest kaitsenud, näis ainult mõni tükikene üle jäänud olevat; ja kõrge kitsas vesivärav jõe pool küljes, mille peal treppisid mööda üles võis minna, ja millel käsipuud äärtel kaitseks seisivad, oli jäljetumaks kadunud. Kui mitmesugustel aegadel ja tundmustel oli ta kadunud värava pimeda võlvi alt läbi käinud, kui kurvalt, nimelt kui ta viimast korda siit sisse ja teine poolt Riia väravast välja oli sõitnud kaugele laia maailma. Nüüd olivad maatasa tehtud üks kui teine, linnas ei elanud ükski tuttav ega sugulane, igalt poolt vaatasivad endise aja varemed vastu - ja seks oli ta kauge maa tagant siia tulnud. Mäherdune jõledus!... Aeglasel sammul astus ta edasi. Seal oli vana väike turuplats, mille pealt aga uuem aeg õnneks juba inetuma saagi ära oli kaotanud, seal vana näotu kõrts, siis paar väikest kaubapoodi, ta ei teadnud, kas nad uued või vanad olivad. Aga see polnud ka ju sugugi tähtjas, vaid palju enam, kas maja, mille katuse all ta õnnelisemad aastad asunud, veel alles seisis. Kiiremalt sammus ta edasi. Otsitud koht ei olnud raske leida, aga võõraks oli ta jäänud väljaspoolt, ja võõrad inimesed elasivad sees. Kuna ta uulitsa peal seisis, läks uks lahti ja kaks väikest poisikest tormasivad naerdes uulitsale. võõrast nähes seisatasivad nad silmapilguks, aga küsimise peale, kelle oma see maja olevat, ei kostnud nad lapselises ülemeelsuses muud kui "meie papa oma," ja jooksivad edasi. Pead raputades kõndis võõras sedasama teed järel, tähelepanemata mõnest uuest ehitusest ja suuremast kauba poest, mis siin ehk seal aset leidnud. Keset linna asutatud noores puiestikus istus ta viimaks pingi peale ja vaatis linna laste mängu pealt. Tõeste, mitte keegi ei oodanud ega tunnud teda. Pead käe peale toetades naeratas ta kibedalt. Õnneks polnud tal ka vaja kaua siia jääda ; ülehomme sõitis laev jälle Riia poole, ta võis ju kaasa sõita. Aga "meie papa oma majasse" tahtis ta ometi veel kord tagasi minna. Tal tuli meelde, et endisel ajal mitu katuse kambrit üürikorteriks olivad tarvitatud, ning et teiste seas üks vana kohtukirjutaja onu majas oli elanud, kelle surma sõnum siiamaale ta kätte polnud juhtunud. vast see vanamehike elas veel ja - vast ehk leidis ta isegi veel armsaks jäänud kohas korterit. Pool trööstitud võttis ta uueste rändamise tee jalge alla. Tuttav kohtukirjutaja, aastate jooksul tuimaks ja üksluiseks raugaks vananenud, elas veel endises korteris, ning kui Ain poole päeva ta kõrval oli istunud ja ühtelugu endisest ajast pajatanud, et ta isegi oma jutu rohkusest imestas, oli vanamees viimaks kostnud: "Õige, ma arvan, et teie ei - valeta, ja et seesama talupoiss olete, keda õnnis herra v. Bork ükskord kasulapseks võttis; heldekene, eks vahel ka kõige tõsisemad meie seast mõnda - ajuta tempu ei tee, miks siis mitte tema, kes pealaest jalatallani täis naljakaid tegusid oli! See tunnistus oli külalise peale mõjunud nagu oleks ta lille noppides kõrvetava raudnõgese pihku saanud, ja pahandatult oli ta toolilt tõusnud ja minna tahtnud. Aga siis oli tal meelde tulnud, et imeline vanamees endisel ajal kunagi nii kitsarinnaliselt ta üle ei olnud mõtelnud, vaid koguni lahke olnud ja onu Adalberti soovimisel temale ilukirjutuses head õpetust andnud, ja - vagusi istus ja jälle vanale kohale. Aga nüüd pööris jutt ka lähemale joonele, ning vana kirjutaja oli viimaks koguni südameliseks ja soojaks saanud. Ka korterit oli Enmann kasuisa endises majas leidnud, ja iseäralise rutu ja õhinaga, juba teisel päeval, mis ta Pärnu linnas viibis, endisesse tähevaatuse tuppa elama asunud. Esimene päev oli seadides ja asudes kiirelt mööda läinud, ja "ülehomme", mil ta õieti merel pidi olema, oli ta venna leske ja poega otsima läinud. Peagi olivad nad leitud. Noor Ain aga, kes onu eeskujul ka oma nime oli muutnud ja end meistrist ja teistest purssidest Antoniks laskis hüüda, ei meeldinud tal suureste. Oli liig vähe kadunud isa laadi ja, nagu onu leidis, mitte peenike ja viisakas küllalt. Tal ei tulnud meelde, et tal mõni üliõpilane ees ei seisnud, vaid lihtlabane tisleri õpipoiss! Enam rahul olles istus ta Eedu kitsas üüritoakeses. Endine ilus ja auusa viisiline neiu oli ka nüüd veel kena naine, aga vanadus, töö ja elumured olivad ometi sügavad jooned ja kortsud selge otsa sisse ja ilusate sinisilmade ümber tekitanud. Ja väike ilus suu, mille juttu 30 aasta eest Ennosaare Peet suuremal õnnel oli kuulnud, naeratas kurblikult, kuna ta tasasel kombel omast elust kõneles. Mehevenna lahkus oli puuduse eemal hoidnud ja ka poja eest head hoolt kandnud, selle eest tänas ta soojal sõnal... Ka sügis toob mõni kord veel ilusaid päivi, mil päike suve soojusel paistab ja selge taevas tasase merepinnaga võidu sinab. Sarnastel kordadel ei raatsinud Pärnu linnalised, kellel vähegi võimalik, majadesse jääda, vaid rändasivad värske õhu kätte mere ääre, "parki" ehk väikeste aurulaevade peal jõge mööda üles lähemal olevatesse metsadesse. viimaste seas oli herra Enmann, ehk ta küll aurulaevaga ei sõitnud, vaid jala üle linna silla sammus. Sauga mõis, kuhu tal nõu oli rännata, on ainult 2-3 versta linnast eemal, mida maad tublid pärnulased parem arvavad jala ära käia ehk ka arukorral hobusega sõita, ning selle pärast aurulaevu ei tülitagi. Käed selja peal kepi ümber risti, nagu endisel ajal onu Adalbert oli armastanud teed käia, kõndis Ain võõraks muutunud rada mõisa poole. Maja majakese kõrval oli linna poole teeäärtele tekkinud, endise kalameeste küla talumaadele oli linna kaubaajamise laiendamisel terve alev asunud, ja elanikkude, lina-aida tööliste valgete peadega ja päevatanud nägudega lapsed mängisivad kilgates ja hõisates nende vahel. viimaste majade vahel algasivad Sauga mõisa põllud. Imeks pannes jäi võõras seisma. Kas need kehvapäralised ja harvalt istutatud viljakuhelad ja nabrad tõeste sellesama põllu pealt olivad lõigatud, kuna endisel teoorjuse ajal vili kõrge nagu pilliroog ja paks nagu mets oli "mühanud"! Enne oli talupoja põllul sarnane vilets vili kasunud, nüüd aga olivad talud raharendi peal ja lugu ümberpöördud... Tolmavat teed mööda veeris vana ärakulunud pingi moodu vanker kõrgejalgse lahja hobuse taga ligemale; lihtsamooduline ja mures näoga mees pidas ohje ja võttis põldudel toimetavate tööliste tervise lahkelt vsstu. Olevat Sauga mõisa uus rendiherra, kosteti Aini küsimise peale. Pead vangutades kõndis ta edasi. Kadunud möödas kõik endised ajad ja uhkus, siin kui seal, pidas ta mõttes aru. Ka mõisa kaasik ei olnud enam endist nägu. Puud olivad suuremaks läinud, aga harvemaks raiutud Jõgi küll jooksis veel vana viisi puude alt mööda, madalal jõe kaldal kasvasivad lepa põõsad ja pillirood läbisegamine ja solises ja vulises vesi nende vahel nagu ennegi, kuid armas ei olnud enam puude all istuda ja vetemängu vaadata. . . Üksikul mehel hakkas kännu otsas istudes korraga külm ; pahatujuliselt kargas ta püsti ja läks edasi. Kuhu! Mõne kümne sammu järel seisatas ta jälle. Nii kaugele kui silm ulatas, paistsivad põllud; kahest talumajast, mis endisel ajal jõe käänu ümber jõudes oma mustaks suitsund õlekatustega nii tutvalt vastu olivad tervitanud, ei jälgegi enam! Ime, mis mul ometi silma lennanud, pomises Ain iseeennast petta püüdes ja pühkis taskurätiga üle näo. Täna ei ole ka sugugi hea ilm, vast ehk on teine kord sügis vähem tunda. Ja selgest soojast päikesepaistest hoolimata pööris ta ümber ja rändas kindlal sammul linna tagasi, süda hale ja meel nuker... Pikalt ja üksluiselt läksivad järgmised päevad mööda. Tundide kaupa istus Ain akna all laua ääres, uuris, mõtles, luges, suitsetas ja - vahtis aknast välja. Kuid näha ei olnud palju. Tükike taevast ja akna all kasvava pärnapuu latv, mis mitmest öökülmast hoolimata senini roheline ja lehtis oli seisnud. Uulitsale vaadates pidi aken lahti tehtama, sest tuba seisis kõrgel maja kolmandamal elul. Seda tegi ta ometi harva, mis puutusivad uulitsail käijad temasse! Tema aga oli teine lugu. Koguni must paistis uulits inimeste hulgast, ja kuula! Mis pühalikult ja pikalt Pärnu linna kirikute kellad helisesivad? Oli keegi ära surnud, või sai maetud? Uudishimuliselt pistis herra Enmann pea aknast. See sündis parajal ajal. Ümber uulitsa nurga pööris matuse rong; musta surnuvankri peal lugemata lillede ja pärgadega kaetud puusärk, millele terve rong tõldasid leinariides, saatjaid järel kandsivad, ning ümberringi tuhandepealine vaatama tõttanud inimeste hulk, nagu sarnastel sündmustel linnades ikka viisiks. võis suurtsugu inimene olla, kelle puusärgi taha nii palju ja nii mitmesuguseid saatjaid kogunud! Pikalt vajus must rong Pärnu linna, pikemat ja laiemat uulitsat mööda alla, ärdamalt laulsivad kellad kirikute tornides, vagusi vaatas üksik mees omast kõrgest seisupaigast, kuni ka viimane saatja uulitsa lõpul algava puiestiku nurga taha kadus. Siis tõi mees vähese viivituse järel kübara ja ülikuue ja astus alla uulitsale. - Kas herra surnuaiale soovib sõita? küsis üks tühjalt lonkiv voorimees, keda, ta suuremaks pahanduseks, täna keegi polnud sõidule palganud. Aini peanikutamise peale pidas ta kinni. - Teist teed matuserongi ette, - kõlas lühike käsk, ja armetumalt väsinud hobustele pihta lüües sõitsivad nad minema. Ka matuseaed oli juba inimesi täis, ju vaevaga peasis Ain noorte kuuskedega piiratud haua ligikorda. Surnuaial, mida tema äraolekul õndsa õpetaja R. hoolel pea täieste ümber oli muudetud ja ilusamaks tehtud, oli ta siia ajani üks ainus kord käinud. Ometi näis tal matuse koht tuttav olevat ja ta onu Adalberti haua ligikonnas seisvat. Lahtine haud, mille ümber inimesed tungisivad, näis ühe suurema matuse paiga keskkohal seisvat, aga ümberseisvate ristide nimekirju ei ulatanud ta lugema. Sellepärast küsis ta ühe naisterahva käest, keda küll maetavat. - Leske obersti prouat N, oli vastus. Mees tänas teate eest. Nimi ei tuletanud tal midagi tuttavat meele. Ta katsus uueste haua ligemale saada, ja et kõik silmad ju kirikaiale jõudnud rongi poole pöörsivad, läks see tal korda. Osavõtliselt viibis ka temagi silm musta puusärgi peal, mis kandjate õlal ligemale tuli ja haua kõrva maha pandi. Siis pööris ta näo ilma midagi aimamata haua kõrval seisva risti peale, mille kirja nüüd selgeste võis näha. Nagu tarretanud jäi ta selle ühe koha peale vahtima. Helene von Habermann, sündinud v. Bork, kuulutas kiri, ja nagu oleks üks jääkülm sõrm pikalt ja valusalt selle sõnume ta südamesse kirjutanud, teadis ta korraga, et lesk obersti proua N. keegi muu ei olnud kui proua Helene ainus tütar - Hilde. väriseval käel võttis ta kübara peast ja heitis sõrmed risti; ka siin oli ta hiljaks jäänud ja ainult selle teekonna lõpetusele jõudnud, kelle õrnas käes ilusal rõõmsal noorel põlvel ta suurem õnn ja sügavam lein oli hinganud, kes ta koidutäht ja ta kodumaalt välja ajav keerub olnud, ja kelle mälestust ta ometi aastate kaupa truus põues kandnud. Seatud viisil täideti matusekord, ilma et Ain sest midagi oleks näinud ehk kuulnud. Ta ärkas alles mõtetest, kui üks väike musta kindaga kaetud käsi ta kuue käise peale langes ja üks nutusegane hääl sosistas: Oh, oleksid sa ju varem tulnud. Kui hea meel tal oleks olnud sind enne - koduminekut veel kord näha! võõrastades astus Ain tagasi ja külmalt kummardas ta rääkija poole. Mis see võõras - vana naisterahvas temalt tahtis? Aga naisterahvas ei saanud enam aegagi midagi tahta. Igast küljest hüüti ja päriti ta järele. - Neitsi Luukas, haud on valmis, näidake, kuhu lilled ja vanikud saavad pandud! - Luukas, kas te kutsarile käsu andsite just värava ees pidada, ma olen hirmus väsinud ja äritatud. - Armas Luukas, kas te tähele panite, kuhu esite tulles mu rätik jäi, jne. Neitsi Luukas, kes keegi muu ei olnud, kui meie tuttav junkru Olga Sauga mõisast, kostis, õiendas ja avitas igal pool, ning kadus viimaks Aini silmist. Nime kuuldes oli Ain endise väikse rõõmsa Olga sedamaid ära tundnud, kuid ilma, et ta karvaväärt lahkemalt ta üle oleks mõtlema hakanud. vanaks krõmpsuks on ta läinud, ja ometi niisama taktita peale tungiv kui ennegi, ümises ta end raputades; teist korda ma enam temaga kokku ei taha juhtuda! Nagu näeme, mõtles ta noorepõlve seltsilise üle nüüd niisama ülekohtuselt kui kolmekümne aasta eest, sest ehk küll vana neiu, nägi Olga ometi palju noorem ja priskem välja, kui ta ise, ja ei olnud tal veel kunagi meele tulnud pealetungiv olla. Kuna haud valmis tehti, lilledega kaeti ja matuselised minema hakkasivad, toetas Ain eemal ühe puu najale ja vaatles edasi tagasi voolavat inimeste hulka. Alles kui kõik valmis oli ja viimnegi saatja ära läinud, tuli ta jälle ligi ja istus proua Helene haua jalgotsas seisva raudsohva peale. Siin olivad nad siis koos, kes endisel ajal ta vastu armsad ja lahked olnud, onu Adalbert, proua Helene - ja obersti proua Hilde N. Kas ta tõeste varem oleks pidanud tagasi tulema? Ja kui ta teda üles oleks otsinud, endise südamelise Hilde eest leidnud? Kes selle peale vastata oleks võinud, magas siin värske kalmu all... Möödas oli, mis elu temalegi ränkust ja halbtust toonud, möödas õnne ja ilupäevad, nüüd võis ta rahul puhata kõigest elukoormast. Ja rahu tahtis ka tema talle soovida, täit õnnist, segamata rahu, sest ta oli ju ometi ta koidutäht olnud, ta ainus ilus, magus ja kättesaamata uhke armuke... vaheajal jäi kirikaed ikka tühjemaks ja varane sügise õhtu jõudis kätte. Kabeli vaht kõndis koristades ja mõnes kohas aia uksi lukutades haudade vahel, ning ka Ain arvas aja olema kodu minna. Hilde hauapealsete pärgade seest noppis ta ühe lille mälestuseks... Homme tahtis ta jälle Moskva reisile valmistama hakata, nüüd ei olnud tal ju enam mingit asja kauem viibida. - Maga rahuga, mu armuke, head ööd, armas onu Adalbert, taeva rahu tasugu sulle kõik minu vastu näidatud armu, libises veel kord üle huulte, siis kõndis ta pikal sammul tagasi linna. Jälle muutis herra Enmann oma plaani. Teisel hommikul einet võttes ei tahtnud tal eilane reisimõte enam sugugi meeldida. Luba, terveks aastaks ära jääda, oli tal ju taskus, teist korda ta sealt kaugelt ometi enam tagasi ei tulnud, ja nüüd oli tal viimaks ometi keelmata Hildet vaatamas käia nii palju, kui ta tahtis, kui ka kaunike sest enam midagi ei teadnud. Kas ta tõeste terveks aastaks siia igavasse Pärnu linna pidi jääma, selle üle ei tahtnud ta veel otsustada, kindel oli aga, et mõned lähemad nädalad vähemalt vaja olivad endise armukese mälestuseks pühendada. Ja aegsaste peale lõunat oli ta mundris ja tee peal kirikaiale... sellel päeval, teisel ja kolmandamal. Neljandamal päeval aga oleks ta pahameelega parem jälle ümber pöörnud, sest see "vana tüdruk" Olga istus juba enne teda haua kõrval aiasohva peal. Aeglasel sammul ligenes Ain. Ta lootis Olgal ometi nii palju õrnust ja peenet takti olevat, et nüüd eemale läks ja Aini üksi oma armukese hauale jättis. Aga mis tuim, see tuim. Liikumata vagusi nagu poleks ta midagi kuulnud jäi üleni leinariietega kaetud naisterahvas istuma, käed ristis ja pikk must loor pooleni üle pisaris ujuva näo tõmmatud. Kas ta nii sügavais mõtetes oli, et ta Aini tulemist ei kuulnud? Peaaegu näis nii olevat. vaja oli märki anda. Ja köhatades astus mees haua kõrva. Ilma et ta kohkumist ehk imekspanemist oleks näidanud; tõstis vana piiga silmad üles ja nikutas tervitades Aini poole, nagu oleks see iseenesest mõista, et nad mõlemad koos kolmandama noorepõlve seltsilise haua ääres seisivad. Sõna lausaumata vastu tervitades liigutas Ain kübarat, aga ta meel oli väga paha. Tükk aega läks vaikides mööda, mil igaüks mõttes iseenese ette vahtis, siis ütles Olga tasa ja nagu ette heites: Miks sa meid sugugi üles ei otsinud? Oleksin ma teadnud, et sa Pärnu linna jäid, oleksin sind ta - surmavoodi ääre kutsuda lasknud, sind näha oleks talle ehk veel rõõmu teinud, nüüd pean mina ta - viimsed tervised kätte ütlema... - väga meelitav kuulda, kostis Ain võõralt, keda kangeste torkis, et ,,vana tüdruk" nii tuttavalt temaga rääkis ja "sina" ütles, nagu oleksivad nad alles Sauga mõisas. Kas sa kauaks veel Pärnu linna jääd, ehk koguni jäädavalt? küsis piiga jälle tükiaegse vaikimise järele. - Ma usun, see ei puutu siia, ma ei ole ka veel Teie siinolemise üle imetelenud, - tuli terav vastus tagasi. Kohmetult ja imekspannes vaatas vana piiga ta otsa. - Ah soo, ütles ta siis aru saades ja punastades, ja tõukas loori täieste üle näo. Mul ei tulnud pikk vahe, mil ma sind - teid enam näinud pole, meelde, ja et sest saadik mõnigi - asi teiseks võis minna. Ma palun vabandada, herra Enmann, et ma teiega kui vana tuttavaga rääkisin. Nüüd oli Aini käes kord punastada. Tal hakkas häbi oma põhjuseta jämeda vastuse üle. - Ka mina pean vabandama, algas ta kaunis tusaselt. - Ma lootsin siin oma mälestustega ja mõtetega - üksi olla ja ei oodanud muu asjadesse puutuvaid küsimusi, ülepea ühtegi eksitust... - Mida minu siin olemine teile näib valmistavat, täiendas Olga haledalt naeratades. Nagu näen, olete teie seesama õiglane Ain - herra Enmann, nagu muistegi. Aga eksituse poolest ei pruugi teil muret olla. Meie võime ju korda pidada, et - igaüks ise päeva ajal tuleb, mil keegi teisele tüliks ees pole, seletas ta toonil, millest aru ei saaanud, kas ta pilkav ehk tõsine oli, kuna ta aga ometi vähe viivitades üles tõusis ja vihmavarju ja väikese käsitasku pingi pealt ühes võttis. Head edenemist "mälestustele", herra Enmann, ja enne kui Ain teise jämedusele kolmandat juure sai lisada, kõndis ta juba eemal: haudade vahel värava poole. Sügavalt hinge tõmmates istus Ain tühjaks jäänud pingi peale. Praegu möödaläinud sõnavahetus, millega ta Olga teisel päeval meelega varem tulla ja kui tarvis - vana - ära oli ajanud, ei olnud küll sugugi ilus, ega - kantud mehe vääriline, aga, noh - üht kasu pidi ta vaidlemata tooma, et tal edaspidi enam vaja polnud siin kohal selle "ära õitsenud piiga" üle pahandada ja ta rahuga oma unustamata Hilde peale võis mõtelda, kes ometi igat pidi teist moodi ja laadi oli olnud... Sest saadik olivad mitu nädalat mööda läinud. Sohva obersti proua haua kõrval oli pea ikka tühi olnud, kui Ainil lust oli mälestuses heljuda, ja kui ka mõnel haruldasel korral juhtus, et Olga veel haual viibis, siis kadus ta ometi ammu enne juba ümberolevate puude ja põõsaste vahele, kui Ain ligi jõudis. Üks ainus kord oli sündinud, et ta Aini tulekut ei märganud. vana piiga oli haua üle kummardades lahti läinud lillesid ja vanikuid kokku sidunud, ja ei tõstnud enne pead üles, kui teine tervitades ta kõrva astus. - Ah, teie olete juba siin, ütles ta vagusi ja ilma kõige vaenluseta, nagu räägiks ta mõne haigega, keda äritada ei tohi. Õnneks on mu töö ka juba valmis ja lähen kohe. Ütles, võttis kindad, mis ta töö tuhinal käest visanud, üles, ja läks kiirel sammul minema, ilma et häbistatud Ain aega sai sõnagagi keelda. Keelda? Kas ta siis seda oleks teinud! Muidugi mitte, mõtles ta uhkelt, aga tarvis ei olnud tal ka otse kohe eest ära jooksta, nagu oleks herra Anton Enmann üks Uuemeremaa inimese sööja ehk muidu üks kaelalõikaja. Ja mis kasu ta oma äraminemisega õiete saatis? Tuju, mis tal kodust tulles kaunis roosiline olnud, oli rikutud, ja sügise viluga ei olnud muidugi armas õues istuda. Pahaselt iseennast sõnudes toetas ta pingi leeni vastu. Õiete oli ta ammugi juba leidnud, et siin päris igav oli istuda; puud olivad lagedad, haudade peal lilled närtsinud, ja harva oli mõni üksik jalutaja näha... Ka oleks ta kord Hilde edaspidisest elust ligemat kuulda tahtnud, ta lühikesest abielust ja pikast lesepõlvest jne. Aga kes sest oleks kõnelda võinud, jooksis eest ära, justament nii edevalt, nagu mõni kuueteistkümne aastane neiu. Kui naeruväärt! Peaaegu vihaseks võis sarnase halpuse üle saada. Pikemal järelmõtlemisel võttis herra Enmann nõuks neidu paluda, vähe aega ta seltsis viibida ja mõnda tähtsamat proua Hilde käekäigust jutustada. vähe kardetav oli see ettevõte küll, sest kes seisis tal selle eest; et Olga ta lahkust valeste ei mõistnud ja mõnda tühja lootust pähe ei võtnud. Naisterahvad, mõtles ta, põlgavad ja hirmul korraga, on ju ses tükis kõik ühesugused suured lapsed, õnnis armuke Hilde muidugi maha arvatud, ja seda hullemad, mida vanemad. Teadagi, vana katus ikka kergem süttima, kui uus. Noh, ta tahtis hästi ettevaatlik ja liginemata olla ja kui - õnnetus ometi sündis, üks tee jäi tal veel lahti, ta reisis ära. Moskvasse ta ometi järgi ei võinud jooksta! Nagu näeme, rehnung oli targaste tehtud, aga ilma, et ta oleks teadnud, tõmbas Olga kurja kriipsu läbi, seeläbi, et meie Ainil enam kunagi korda ei läinud vana piigaga kokku saada, ehk ta küll raske südamega kõik uhkust kõrvale jättes viimaks pea igal päevaajal oodates surnuail luusis. Ka linna uulitsal ei olnud teda iialgi näha, üleüldse kusagil, kuhu Ain otsides silmad pööris. Sügis oma sagedate tormide ja vihmasajudega läks mööda ja talv tuli, kõledat külma ja armsaid jõulupühi kaasa tuues. Nädal enne pühi peetakse vanast saadik juba Pärnu linnas jõululaat ära, milleks kõik ümberkaudne maarahvas linna tuleb "pühade kraami" ostma. Ka linna enese elanikud on enne pühi pea kõik jalal, ja poed kubisevad täis kaubahimulisi. Leiavad ju kallil jõulu ajal tihti ka need armsad olevat, kes muidu aasta otsa kellegile midagi ei taha anda. Ka Ennosaare Ain ostis kingitusi, Eedule noorele Ainile ja kõige viimaks, ehk ta küll ei teadnud, kuis kätte toimetada, terve paki pitsisid, paelu, ehteasju - Olgale. vanal harjunud viisil vabandas ta end kangeste iseenese ees, kinnitas end igapäev uueste hästi ettevaatlik olla, kartis vana neiu ahvatlevat lootnu ja - soovis ometi kõige suurema igatsusega teda kord üles leida. Aga piiga oli ta eest nagu maa alla vajunud Ka Hilde endises korteris, kus Ain kauase kahklemise järel ometi küsimas käis, ei teatud öelda, kas ta oma proua noore sugulase seltsis Riiga läinud, ehk veel Pärnu linnas viibis, mujal otsimine jäi niisama asjataks. Igavalt läksivad pühad vana tuima kirjutaja seltsis mööda, igavalt ka pärastpoolne pikk külma aeg. Mitu korda oli Ainil himu sarnasest elust täis olnud ja ta ära reisida tahtnud, aga igakord hoidis teda arusaamata lootus tagasi, enne veel Olgaga rääkida, kui ta jäädavalt kodumaalt rändas... Ühel ilusal kevadisel päeval rändas herra Enmann jälle surnuaiale armukese hauale. Heledaste paistis päikene pilveta taevast, mis aga ei keelnud meest, nagu ta viimsel ajal harjunud oli, täis paha tuju pingi peale istumast. Pagana päralt, kurjustas ta iseeneses, kui ma täna jälle nii üksikult siin pean istuma, nagu sügisel! Kas ta siis surnud peaks olema, või tõeste ära reisinud! Seal kahises midagi eemal puude vahel ja aeglasel sammul lähenes üks mustas riides naisterahva kogu. Pikk leinaloor lehises tuule käes ja kattis naisterahva nägu, et Ain, kes põnevalt, ja, ära ütle, kallis lugeja, et ma valetan, ühtlasi - rõõmsalt tuksuval südamel tuleja poole vaatas, ei tundnud, kes ta oli. Seda paremad silmad aga olivad naisterahval. Aini nähes jäi ta seisma ja pööris tagasi. - Olga, tänu Jumalale, lausus mees, kuna ta veel korraga imelahkeks sai; ja ilma, et tal "vana katuste" tulekartust meele oleks tulnud, kargas ta püsti ja ruttas vanapiiga järele. Kirikaia väraval sai ta talle järgi. - Teie tahtsite hauale tulla, Olga, ütles ta koguni auupakliselt tervitades. - Jah, kostis piiga vagusi. - Aga ma võin aega anda, kuni teie valmis olete; mul on kirikaia aednikuga rääkida ja tahan seda niikaua teha. - Kas te mind - lubate ligi tulla? küsis Ain, kellel rutuga targemat meele ei tulnud. - Aedniku juure? imetles Olga. - Ma usun, sinna võib igaüks keelmata minna. - Ma palun, Olga, võttis Ain korraga südame rindu, - pööra tagasi ja lähme seltsis hauale. Imeks pannes pööris Olga näo ta poole. - Siia ajani ju eksitas mu ligi olemine teid, kostis ta naeratades. - Ärge omale ilma aegu tüli tehke. Minul on aednikuga haua pärast kõnelda, ja seni võite teie rahuliselt oma mälestustega olla. Head päeva! Otsaesist kortsutades vahtis Ain rääkija otsa. - Niikaua ei ole me teineteist näinud, ja nüüd ei ole üht silmapilku aega mu jaoks üle, imestas ta ette heites. Ka Olga läks tõsiseks. - Ma arvasin teie soovi järel tegevat, herra Enmann. Aga et mul ühe endise tuttavaga sõna kahe kõnelemiseks aega pole, seda ei taha ma omale ütelda lasta. Tulge! Ja pisut kiiremalt kui enne, sammus ta haua juure. Nähtava väsimusega istus ta pingile ja ütles pool lõõtsutades: - Mida tahtsite rääkida! Järel mõteldes vaatas Ain piiga otsa. - Sa oled haige olnud? küsis ta osavõtlikult. - Jah, kõlas lühike vastus. - Su nägu on üsna kitsaks jäänud, sügisel olid alles üsna priske. Kas sa kaua haige olid? - Talv otsa. - Sellepärast ei olnud sind kusagil näha, ja kui hoolega olen ma sind oodanud ja otsinud, Olga. - Sina? vana piiga tegi uskmata näo. - Seda on mul teist raske uskuda, herra Enmann, parandas ta end ruttu. - Ole hea ja ütle mulle "sina", nagu ennegi, palus Ain kõik ettevaatamist unustades ja liht noorepõlve seltsilase kõrvale istudes. - Siin Pärnu linnas olen ma ju muidugi võõras küll, ainus inimene, kes endisest ajast üle jäänud, oled sina. Olga nokutas peaga. - Ma olin laeval ,kui sa sügisel tulid, kõneles ta lihtsalt, - ning Hildega, kellele sest kõnelesin, ootasime mõlemad, et sa meid vaatama tuleksid. Miks sa ei tulnud, kui sa ometi ju siin olid? Aini nägu läks külmaks. - Seda küsisid sa sügisel juba. Mul on ta haua juures pool aastat aega olnud selle üle järele mõtelda, ja ma usun, tulek oleks asjata olnud. Nii kui ma teda noorel põlvel tundsin, polnud ta vistist enam, ja teistmoodu ei olekski mul armas olnud teda näha. - Ta oli küll palju muutnud, mu armas, õnnetu Hilde, kinnitas Olga pisaraid silmist pühkides. - Sa tead ju, mis valusa hoobi saatus temale kohe elu hakatuses lõi, ja ka pärast ei leidnud ta enam õnne. Oberst N., kelle abikaasaks ta pool aastat pärast esimest lugu ainult sellepärast sai, et keegi teda mahajäetud pruudiks ei nimetaks, ei elanud kaua ja ei käinud meie ilusa armsa preiliga iial nii ümber, kui ta isa majas harjunud oli. Ta surm ei teinud meile ka liig suurt kurvastust. - Ma tean, kostis Ain vagusi, tal ei näinud armukese elulugu enam pool nii hirmutav olevat, kui sügise. - Aga sina, Olga, kas - miks sina iialgi mehele ei saanud - ei läinud? tahtsin ma ütelda. vana piiga naeratas. - Kõik ei mahu marjamaale, kostis ta naljatades. - Pealegi ei suutnud ma iial oma armast noorepõlve sõpra üksi jätta, tal oli mind tarvis, kuni ta siia vilu hauda sängitasime, lisas ta tõsisemalt. - Ja sa ei ole iial igavust ega tühjust elus tunnud? küsis Ain imetledes, kellel meele tuli, kui mitu korda tema maailma puuduliseks hädaoruks oli pidanud. - Kel armsad kohused täita, see ei tunne nurisemist. Alles sellel talve… Ta lõi pisaraid varjates käed silmade ette…Aga kui mõtlemata ma olen sinu ees nutma hakkama, hüüdis ta äkiste kohkudes ja ajas püsti. - vabanda mu liigutust! Ja rutuliste sõrmedega sidus ta kübara paelad uuesti kinni. Siis tõmbas ta loori üle kahvatanud, haigusel vananenud näo ja tegi minekut: - Aeg jäeb hiljaks, ma pean ruttama. - Ma saadan su kodu, kui sa lubad, kostis Ain püsti tõustes. Neitsi Olga Luukase korter oli Pärnu linna lõunapoolses servas ühe vana lese emanda puumajas. Sinna oli ta omale peale proua Hilde surma paar toakest üürinud ja oma valitsejannalt pärandatud majariistad sisse kolinud. Neiu Luukas oli juba, nagu lugijanna ehk isegi välja rehkendanud, 46 aastat vana, keskmise suurusega ja kaunis ümarguse kehaga. Juuksed olivad tal veel täieste tihedad ja ilusad pruunid ja nägu ka alles õige värske jumeline, ehk küll armuta ajahammas sinna ja tänna, mitte just ilu ülenduseks, mõnegi kortsu ja kriipsu oli tekitanud. Silmadest, mis ju ka pruunid olivad, vaatis ütlemata headus, lahkus, heldus ja kannatus välja, ja see’p see oligi, mis ta sõbranna Hilde peale alati nii vaigistavalt mõjus, nagu muiste noore Taaveti armas kandle mäng kurja kuninga Sauli peale. Neiu Luukase ühetasase rõõmsa ja rahulise meele najale toetas proua Hilde end igas elu viletsuses ja Olga õiglane, ennastsalgav armastus sõbra vastu oli igal ajal valmis olnud aitama, teenima ja trööstima. Paar aastat maha arvatud, mis Hilde Peterburis, abikaasa majas viibides eemal elanud, olivad nad ikka koos olnud. Ehk küll Olga ainsa ustava sõbra ja seltsilise kõrval pahail tujudel, tihti ka kõige halvem.ja vaevatum teenija oli pidanud olema, oli alandlik neiu ometi rahul, ega lootnud midagi muud paremat omas elus. . . Siis tuli surm, tõi ilusale prouale ammu igatsetud rahu, ja jättis truu seltsilase üksi maailma. Mõni päev peale matust juhtus Olga Hilde haual Ainiga kokku, ja keset sügavamat leina oli see sündmus tal õiglast rõõmu teinud. Kui Aini pilt ka ammugi enam nii tihti ta vaimusilma ette ei tõusnud, kui endisel ajal, siiski polnud ta noorepõlve seltsilist veel täieste ära unustanud. Nagu nägime, mõtles Ain aga teisiti, mõjuvalt "vana tüdruku" eest kaitsta. Hilde viimsel raskel haiguse ajal oli Olga põetamisega ja valvamisega palju vaeva näinud, kui esimene külm tuli, jäi ta ise haigeks. Talv otsa. pidas tõbi teda sängis, kinni, aga vana piiga ei olnud sellegi pärast .maha jäetud; lahke maja perenaine ja Eedu, kellega ta, saadik noorik linna elama asunud, läbi oli käinud, käisivad teda iga päev vaatamas ja talitamas. Ja siis tuli kevade ja tõi koguni ootamata kolmandama sagedase külalise... Ka täna näis neitsi Luukas külalisi ootavat. Emand R. oli esite üle ukse kööki vaadates, kus Olga läikiva vaskmasina sisse tuliseid süsa pani ja kohvi keema ajas, imestades "ajunud:" "juba jälle!" Aga lugu jäi tõeks, vanal piigal tulivad külalised. Umbes veerand tundi võis veel aega olla võõraste tulekuni, ning kiirelt talitades lippas Olga köögi ja toa vahet. viimaks oli kõik korras, kohv keedetud, laud kaetud, toolid valmis lükatud. Rutuga pesi ta veel kord käsi ja silis juukseid, siis kuuldi trepi peal astumist. Tuleja oli herra Enmann ja nagu argselt jäi ta lahtise ukse juure seisma. - Sul on täna rohkem külalisi tulemas, ütles ta umbusklikult, mitme inimese jaoks laual olevaid kohvinõusid silmates. - Oh ei, kostis Olga nagu kimbus. Eedu lubas tulla ja maja perenaine, neid sa ju tunned; astu ometi lähemale. Lahkelt juhatas ta külalise akna alla lillelaua kõrval oleva käsitooli juure. - Ole hea ja võta istet, kuna ma köögis kohvi veel kord ümber valan. Sirgelt nagu küünal, ja pool pahane, et Olga jälle nii imelik ja rahutu oli, istus Ain kenas vana piiga toakeses Olga õmbluse laua ees. Tal oli kindel nõu täna tõsisemaid asju kõne alla võtta kui muidu, mil ta enamiste Olga lopsakaid lillesid ja rõõmsalt siristavaid lindusi pidi imestama, ja nüüd jooksis ta kohe hakatuses juba ära. Üleüldse oli tal Olgaga, ehk vana piiga küll iseenesest ikka tõsine oli, raske tõsisemalt kõnelda. Ta naeris, kui noorepõlve tuttav soojemaks tahtis minna, ning kui Ain kord üle voolavatel tundmustel sõnakamaks saanud kui muidu, oli ta koguni kortsus kulmul keelnud: - Ära tee omale ilmaaegu vaeva, ma oskasin ju kui kuueteistkümne aastane neiu aru saada, kuis sa mu üle mõtlesid, miks siis mitte nüüd! Pool häbistult oli Ain vait jäänud ja oleks ometi isegi ettevaatust tarvitanud ja mitte kõik ära ütelnud, mis tal pikail igavail tundidel meeles mõlkunud - sest see võis Olga muidu ilmaaegu uhkeks teha... Oodates läks aeg igavaks ja Ain hakkas laua peal olevaid ajakirju vaatama. Teiste seas leidis ta ühe roosakarva lehe, "Eesti Postimehe" väljaantud eestlaste viiekümne aastase priiuse-mälestuse numbri. Igavuse pärast hakkas ta lehe eesotsas olevat laulu lugema, aga mida kaugemale ta jõudis, seda suuremaks kasvis ta tähelepanemine ja imetlemine. Sarnaseid hääli oli ta enne juba kuulnud, ja korraga tuli tal - vend Peet meele. Sel toonil, ehk küll mitte nii ladusalt ja selgelt, oli ta lihtne vend rääkinud. Ja nüüd, mil ta juba ligi aasta jälle kodumaal viibis, nägi ta täna alles esimest korda eestlaste ajalehte. - Kuidas oli see leht Olga laua peale saanud? Imekspannes vaatas piiga tuppa astudes ja teine pool lauda istet võttes küsija otsa. - Kuidas? Kõige lihtsamal viisil, sest et ma lehe ilmumisest saadik teda ostan ja loen ja suure osavõtmisega ja koguni rõõmuga loen. Kas sina niisama ei tee? - Ma näen seda lehte täna esimest korda, kostis Ain aknast välja vaadates. - Sa vaene taevatähtede auustaja! ütles Olga halatsedes. - Siis sa vist ei tea midagi sellest, mis siia ajani kodumaal meie rahva heaks on sündinud ja tehtud. Ja et suvel Tartus suurt mälestuse laulupidu tahetakse pidada, millal kõik, kes meie sugurahvast ärksamad on ja tänada oskavad kalli vabaduse eest, kokku voolavad meie riigi-isa heategu piduliselt mäletama - lisas ta vaimustatult juure. Ain raputas pead. - Heldekene, ja sa ise oled ometi eestlane! Mina näituseks ei taha miski hinna eest maha jääda, ja kui Jumal iial tervist ja elu lubab, tahaksin ka mina sest suurest pühast osa võtma minna, ning - ja nüüd naeratas ta kelmilt, - ilus oleks, kui sina kaasa tuleksid. vahest ehk hakkaksid sa siis isegi teist moodi mõtlema. Mis sa arvad? - Ära looda, kostis Ain rahuliselt. Need ajad on mul ammu möödas ja võiksivad ka sinul olla. Mis puutuvad meisse nõndanimetatud "sugurahva" pidud? Reisimise poolest aga olen ma nõuus, rääkis ta õhinal edasi, sest nüüd näis seks paras aeg tulnud olevat, - kuid reisisihi määrasin ma teisiti. Ma tahtsin sulle ju ammugi ütelda, hm - ma pean ju varsti Moskvasse tagasi reisima, Olga, ja - siis oleks hea, kui sa minuga kaasa tuleksid kui - mu abikaasa. Üleni punastades vaatas Olga rääkija otsa. - Kuis sa mind kohutada oskad, sõnas ta naeratades. või on see ainult kavalus, et seeläbi Tartu reisi mu meelest halvaks teha? Pahaselt kargas Ain püsti. - Ma arvan, mu küsimine oli tõsisemat kostust väärt, ütles ta valusaste. - Ma ei salli puiklemisi, vaid ootan otsekohest otsust, ei või ja? Ka Olga oli toolilt tõusnud, aga enne, kui ta vastata sai, koputati ukse pihta ja uus külaline, noore Aini meister, astus tuppa. Pool kimbus astus piiga tulijale vastu. - Tere tulemast, ütles ta aga siis lahkelt. - Täna on mul ju päris õnnepäev, naljatas ta, ja lisas esiteledes juure: - Seal seisab mu parem sõber ja siin tuleb mu lahke sugulane. Ma usun nimepidi tundvad mu külalised teine teist?... vahe aja olivad ka Eedu ja maja perenaine ilmunud. Kohvi pandi lauale ja võõrad pandi jooma. Aga ehk küll kõik kolm naisterahvast jõudu mööda lõbu eest hoolt kandsivad ja juttu vestsivad, ei suutnud nad ometi õiget pidutuju soetada. Mõlemad meesterahvad vaatasivad uurides ja umbusklikult üheteise otsa, ning iseäranis tusane oli herra Enmann'i meel. Kaua ta ka enam ei viitnud, vaid tegi peagi minekut. Kodu minnes tuli Eedu, kes oma poja pärast tahtis rääkida, vähe maad kaasa. - Mis ajast käib su poja meister Olgale külaliseks, küsis Ain äkiste kortsus kulmul vennanaise jutu vahele. - Talvest saadik, kostis Eedu pikaliselt. Ta on ju Olga tädipoeg, on alles noorepäraline jõukas leskmees ja näib meie kena neitsit kosida tahtvat, muud ma ei tea. - Ei ole ka tarvis teada, tuli kare kostus tagasi. Ja - mis ma tahtsin ütelda - mulle tuli kiri, mille järel ma - homme juba reisin. Aini pärast tahan sulle edaspidi kirjutada. - Aga sest ei teadnud ju siiamaale keegi, nimetas Eedu kohkudes. - Aga lugu on nii, kõlas äkiline vastus. Kui mul veel võimalik on, siis lasen teid homme kutsuda; head ööd! Ja kiirelt ja paha meel südames, tõttas ta oma korteri poole. Seda ise ta oli otsinud vana tüdrukut kosima ja ühe tisleri pärast tagasi lükatud saama, tema, herra Enmann, kellel palju ei puudunud, siis ta oleks professor võinud olla!... Hiilgavalt säras hele hommikupäike proua Hilde hauaristi kuldkirjade peal, nõrendas laiade kastania lehtede vahel ning leidis ka teed puu varjus seisva pingi juure, mille peal neitsi Luukas juba hea tükk aega istus, pea mõtteid täis ja tuju nii nutu ja naeru vahel kaalumas, et ta viimaks enam isegi ei teadnud, mis sellest arvata. Noore põlve seltsilise tõsine kõne, ehk ta küll nii üliootamata ja hakatuses täieste uskmata kõrvu kõlas, oli pikemal järelmõtlemisel ometi ilma mõjuta jäänud, ning täna hommiku varakult oli juba neitsi Olga lahkunud sõbranna hauale tõttanud otsust võtma, mis teha. Pea nihkumata istus ta matuseaia täielises vaikuses, mida muud ei seganud kui rõõmus lindude laul ja mõni üksik jalutaja, kes mööda läks. Seal kuuldus korraga mööda viiva tee peal postikellade helin, mis äkiste vaikis. Pea praksusivad ka põõsad ühe rutulise rändaja teel, ja kärmel sammul astus - Ennosaare Ain endise armukese hauale. Olgat nähes põrkas ta tagasi, ja näis nagu ta tahaks ümber pöörda,aga ei, kindlal sammul astus ta ligi. - Ah, sina oled siin! ütles ta pealiskaudselt. - Nüüd võin sinuga veel Jumalaga jätta, ma olen juba teel. - Kuhu? küsis Olga arusaamata. - Moskva, kuhu muidu? Imeks pannes tõstis Olga silmad tumedalt oma ette vahtiva mehe otsa. Ta ei saanud aru, kas ta tujukas parem sõber teda ile oli narriks pidanud, või täna, ja ei teadnud enam midagi vastata. - Mis ma sulle eile ette panin, algas Ain viimaks lõikavalt, - ole hea ja unusta ära! Ma ei teadnud, et sa enam prii ei olnud... Iseenesest mõista, ei või sa nõuda, et ma su pulma pidada aitan! Aegamööda hakkas Olga aru saama. - Pulma ei saa ma isegi enam näha, kui mu - peigmees nii üle pea kaela Moskvasse sõidab, kostis ta veidra kurvastusega. - Sinu peigmees on tisler vilt, seletas Ain. - Kas ta ise sulle seda ütles? küsis Olga naeratades. - Mulle pole tarvis ütelda, mida ma isegi näen. - Siis sa eksid. Tädipoeg vilt teab mõnda aega juba, et ma ta abikaas ei taha olla, aga ta ei ole sellegi pärast iial nii kuri mu peale olnud, kui sina, kellele ma ju küsimise peale veel õieti vastanudki pole. Uurides vaatas Ain ta peale. - Sul võib õigus olla, ma olin mõtlemata, kostis ta siia vaigistatult ligemale astudes. Ja nüüd, mis on siis su vastus? - Esite saada oma reisivanker postimajasse tagasi, nii kuis ma siin seisan, ma ometi kunagi ligi ei tule, ütles Olga pool ülemeelselt. Mul on üleüldse lust enne veel tingimisi teha. - Ja tisler vildil ei ole tõeste midagi ligemat õigust sinu üle? küsis Ain ikka veel uskmatalt. - Kes niipalju kahtleb, ei saagi enam vastust. - vabanda, ja ütle oma tingimised; andis Ain järele ja istus piiga kõrvale. - Esiteks, algas Olga veidra tõsidusega, - ei pea sa iial enam nägema, mida näha ei olegi. Teiseks, ei oie mul sugugi lusti peigmehe pärast sugurahva suurest pidust ilma jääda, vaid palju enam ootan ma, et ta minuga enne Moskvasse minekut laulupidule sõidab. Mul on nimelt suur lootus, et see pidu ka sind vaimustab edespidi meie rahva asju kalliks pidama ja kui iial võimalik temast osa võtma, eks ole? lisas ta vähe viivitades juure. - Ja sa ei tule tõeste kaasa, kui ma su tingimisi ei täida? küsis Ain järel mõteldes. - Ei kunagi. - Ka siis mitte, kui ma sulle ütlen, et ma ilma sinuta hirmus üksik ja õnnetu oleksin. veidi punastades vaatis Olga ta otsa. - Oh, mina oleksin palju enam kahetsemise väärt, sest mina peaksin üksi laulupidule sõitma, tähendas ta naeratades. - Imelised inimesed, teie oma sugurahva armastusega, imetles Ain. - Aga ole rahul, ma tulen kaasa ja ei tahagi vastu panna, kui vaimustus "rahva asjus" ka minu üle peaks tulema ja üheteistkümnendal tunnil veel Saulusest Pauluse tegema. Kas sul veel tingimisi on? - Ja muidugi. Kolmandaks tahaksin ma sind edaspidi niisama nimetada, nagu su ema ja õnnis vend tegivad, Ain, ja mitte Anton. Nimi Anton on mu meelest nii võõras - südameta. Kui sa teaksid, kuis su nimi Ennosaare Ain juba lapsest saadik mu meelest nii ilus ja - ta läks korraga näost kuumaks ja jäi vait. - Miks sa vaikid, Olga? küsis Ain üsna õrnalt. - Aga sul on ju õigus, ja öeldud peab seegi saama, ma ei ole ära teeninud, et sa ise mulle meelde tuletad, kui - hea sa ikka minu vastu oled olnud. Sel ajal ei osanud ma sellest lugu pidada, ja kaua, kaua aastaid olen ma, kui ma sind just ära ei unustanud, ülekohtuselt su üle mõtelnud. Anna andeks, kui sa võid! Et mu silmad ometi lahti läksivad ja ma sinu väärtust ära tundsin, seda head on mulle see igav ja pikk talv teinud, mida ma ilma õige tööta siin ära elasin. Ma ei saanud isegi aru, mis tarvis ma siin viibisin, aga ära reisida, nagu ma igapäev nõuks võtsin, polnud mul ka võimalik. Üks imelik tulevase õnne aim meelitas mind ikka veel ootama. Ma usun, see aim hakkab tõeks minema, ja ma tahan sind auu sees pidada ja südamest tänulik Ain olla, nii kaua kui Jumal veel elu kingib. Kas oled rahul, mu mõrsja? - Ma tahan rahul olla, kostis Olga tõsiselt. - Siis läksivad nad käsi käes surnuaiast välja. - Pööra ümber, käskis herra Enmann pikast ootamisest uniseks jäänud posti poissi, - me sõidame linna tagasi. Ja Olga poole, keda ta imekspanemise väärilise hellusega vankrisse astuda aitas, lisas ta naeratades juure: - Oma saatuse eest ei jaksa küll keegi ära jõuda! Kui onu Adalbert näha võiks, kui õnneliselt ta halliks saanud kasvandik täna väikse kena junkru Olga kõrvas istub! Ta saaks ehk küll esiotsa pead vangutama ja pilkama, nagu ta harjunud viis oli, aga pärast saaks ta mulle ometi õigust andma, sest ta ütles sel ajal juba, kui ma alles täieste pime olin, et Ennosaaare Ain Jumalat tänada võiks, kui tal iial õnn oleks junkru Olgat omale võita. Ma loodan, et mu mõrsja mulle seks õige sagedaste asja annab. Lõpp
